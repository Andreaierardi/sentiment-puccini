,segnatura,giorno,mese,anno,contenuto,tipologia,Anag_tabAnagLettere::cognome,Anag_tabAnagLettere::nome,text,NeuralNetworks2_sent,NeuralNetworks4_sent,SentITA,SentITA_emotions
0,CLET002602,24.0,9.0,1900.0,,copialettere,Ricordi,Giulio,"24 Settembre 1900

La seduta è indetta per le ore 13,30. E’ presente il S.r Luigi Origoni = alle 14,10 il Gerente constata che per la seconda volta, invitato il Consiglio di Vigilanza, non poté aver luogo seduta alcuna, essendo sempre intervenuto un solo Consigliere. Lo stesso Gerente crede dover suo informare il Consigliere S.r Origoni che nella seduta oggi indetta avrebbe informato intorno ad approssimative risultanze del bilancio, ora in via di formazione, ed interpellato intorno ad alcuni criteri: ed in pari tempo avrebbe richiamato l’attenzione intorno al trapasso di carature, alle possibili tasse e multe, le quali certamente non possono essere a carico della Società ma delle persone che tali trapassi riflettono. Spiacente quindi di non potere neanche questa volta tenere seduta, ringrazia il Signor Origoni, avvertendolo che proverà una terza convocazione nella ventura settimana.

Luigi Origoni
GIulio Ricordi
Erminio Bozzotti",negative,negative,negative,sadness
3,CLET002603,4.0,10.0,1900.0,,copialettere,Ricordi,Giulio,"4 Ottobre 1900

 

 

Presenti, oltre al Gerente Giulio Ricordi i Signori: Cav. Erminio Bozzotti, Nob. Luigi Origoni, Rag. R. Pietrasanta.

 

La seduta è aperta ad ore 13.45.

 

Il Gerente informa i Signori Consiglieri intorno all’andamento generale degli affari, ed in particolare quanto concerne i Signori Maestri Boito, Franchetti, Mascagni e Puccini. Quindi presenta un progetto di bilancio per l’esercizio 1899-1900 ⎼ ed espone i criteri di massima seguiti per le risultanze.

I Signori Consiglieri esaminano le varie partite, confrontandole con quelle del bilancio antecedente, chiedendo relative spiegazioni al Gerente. In genere trovansi gravose le spese di consulenza legale: si esamina perciò il mastrino delle partite generali.

Dopo lunga e ponderata discussione, anche riguardo ai vari ammortamenti, i Signori Consiglieri approvano il progetto di bilancio, perché venga poi presentato ai Signori Soci.

Chiamato in seduta il dirigente la ragioneria S.r A. Calabi, viene elogiato dal Cav. Pietrasanta per la stesura del bilancio, riservandosi lo stesso di esaminare poi in dettaglio qualche partita.

 

La seduta è tolta alle ore 14,45.

 

Giulio Ricordi

Luigi Origoni

Erminio Bozzotti",negative,negative,positive,sadness
7,CLET002604,29.0,4.0,1901.0,,copialettere,Ricordi,Giulio,"29 Aprile 1901

 

 

Presenti, oltre al Gerente Giulio Ricordi, i Signori Cav. Erminio Bozzotti, nob. Luigi Origoni. Assiste alla seduta anche l’Ing. Tito Ricordi. La seduta è aperta alle 13,45.

 

Data lettura del verbale della antecedente seduta, viene approvato.

 

Il Gerente informa intorno allo stato delle opere Wagner relativamente al contratto Wagner Lucca ⎼ rammenta le discussioni ed opposizioni che derivarono e le convenzioni coi vari editori tedeschi.

Avverte che, avvicinandosi le scadenze di dette convenzioni, ha incaricato di recarsi in Germania l’Ing, Tito Ricordi per le opportune trattative ⎼ lo stesso ora riferirà.

L’Ing.e Ricordi dà notizie dei singoli contratti cogli editori tedeschi: risulta che il contratto veramente gravoso è quello colla ditta Breitkopf & Härtel di Lipsia, i cui attuali proprietari sono gente difficile, cocciuta, per non dire infida. Dopo seri studî, risulta che non è conveniente il rinnovare il contratto, se non con modificazioni radicali, che espone sommariamente nei punti importanti.

Dopo non breve discussione, cui prendono parte i presenti tutti, i Consiglieri Bozzotti ed Origoni approvano in massima le idee esposte dal Gerente e dall’Ing.e Ricordi.

 

La seduta è levata alle 15.

 

Giulio Ricordi

Luigi Origoni

Erminio Bozzotti",negative,negative,negative,sadness
11,CLET002605,1.0,7.0,1901.0,,copialettere,Breitkopf & Hartel,,"1 Luglio 1901

 

 

Presenti, oltre al Gerente Giulio Ricordi i Signori Rag. R. Pietrasanta, Luigi Origoni, Erminio Bozzotti. Assiste alla seduta l’Ing. Tito Ricordi.

 

La seduta è aperta alle 13.15.

 

Data lettura del verbale della seduta antecedente, viene approvato.

 

Il Gerente informa i Sig.ri Consiglieri che, in escuzione di quanto erasi deliberato nella seduta 29 aprile scorso, l’Ing. Tito Ricordi recavasi in Germania per conferire cogli editori Schott, Fürnster, Breitkopf & Härtel ⎼ e invita il suddetto a riferire.

L’Ing.e Tito Ricordi annuncia che l’esito delle pratiche fu definitivo coll’editore Schott ⎼ quasi condotto a fine col Fürnstner ⎼ non ancora definito coi Breitkopf & Härtel.

Rammenta quale il contratto coi detti editori, e come sia di tutta convenienza il venirne tanto all’immediato scioglimento, quanto il non rinnovarlo in alcun modo. Dà resoconto dell’importo vendite in Germania ed Austria-Ungheria, che non ebbe sviluppo precisamente in causa detto contratto. Risulta evidente l’utilità di un proprio deposito centrale in Lipsia: per ciò si sarebbe trovato anche la persona addatta ⎼ indica le condizioni.

I Signori Consiglieri discutono a lungo intorno a dette proposte, chiedendo perciò informazioni e delucidazioni ⎼ ed all'unanimità convengono che sia utile provvedere nel senso proposto dal Gerente e dall’Ing. Tito Ricordi.

Il Gerente osserva che, a termini dello Statuto, crede necessaria una deliberazione sociale, per cui si dovrà indire una seduta al più presto possibile.

Si decide la seduta per Sabato 6 luglio 1901.

 

La seduta è levata alle ore 15.

 

Giulio Ricordi

Luigi Origoni

Erminio Bozzotti",negative,negative,negative,sadness
19,CLET002606,29.0,10.0,1901.0,,copialettere,Ricordi,Giulio,"29 Ottobre 1901

 

 

Presenti, oltre al Gerente i Signori Erminio Bozzotti, Rag. Rinaldo Pietrasanta, Luigi Origoni.

La seduta è aperta alle ore 14. Data lettura del verbale della seduta precedente, viene approvato.

 

Il Gerente presenta il progetto di bilancio 1900-901 = dà spiegazioni relative alle spese ordinarie e straordinarie ed ai concetti dei vari ammortamenti. I Signori Consiglieri esaminano una per una le varie partite, facendo confronti coi precedenti bilanci. Il Rag. Pietrasanta chiede il mastrino partite generali, per l’esame di alcuni dettagli. Dopo di che i Sri Consiglieri approvano all’unanimità il bilancio ⎼ e d’accordo col Gerente fissano la relativa Assemblea dei Soci al giorno 17 Novembre p.v.

Vengono chieste spiegazioni intorno al nuovo accertamento di ricchezza mobile: il Gerente informa che, con sua grande meraviglia l’Agente delle tasse era assai esattamente informato dei risultati del bilancio ultimo. I Consiglieri d’accordo col Gerente trovano opportuno di inviare ai Soci un resoconto sommario del bilancio, avvertendo i Soci stessi che i documenti relativi sono a Lodo disposizione negli uffici di ragioneria, dal 1° prossimo novembre in avanti.

 

La seduta è levata alle ore 15,30.

Giulio Ricordi

Luigi Origoni

Erminio Bozzotti",negative,negative,negative,sadness
23,CLET002607,17.0,11.0,1901.0,,copialettere,Campanari,Umberto,"Seduta del 17 Novembre 1901

 

 

Presenti, oltre al Gerente i Signori Rag. R. Pietrasanta, Luigi Origoni, Erminio Bozzotti, avv° Umb. Campanari.

 

La seduta è aperta alle ore 10 1/2. Approvasi resoconto precedente.

 

Il Gerente avverte i Si. Consiglieri che, dovendosi oggi tenere l’Assemblea generale pel bilancio, ed avendo saputo che da uno dei Soci erano state presentate osservazioni in proposito al bilancio stesso, ha creduto opportuno riunire il Consiglio di Vigilanza.

Il Sr. Bozzotti presenta una lettera del Sr. ing. L. Brentano e ne dà lettura.

Il Gerente conferma i criteri di prudenza sui quali venne steso il bilancio 1900-901.

Rag. Pietrasanta conferma pure che il Consiglio di Vigilanza nella antecedente seduta aveva approvato unanime tali criteri e quindi il bilancio suddetto.

Il Gerente dice di avere invitato il Consulente legale, per udire il di lui parere in merito allo Statuto Sociale ed alle osservazioni scritte dal Sr Ing. Brentano.

Dopo lunga discussione cui prendono parte tutti i presenti, viene all’unanimità concordata una deliberazione da leggersi all’Assemblea dei Soci d’oggi – ed il cui testo verrà trascritto nel libro delle Sedute della Società.

Il Gerente ringrazia i Sri Consiglieri.

 

La seduta è sciolta alle ore 12.

Giulio Ricordi

Luigi Origoni

Erminio Bozzotti",negative,negative,negative,joy
29,CLET002608,12.0,12.0,1901.0,,copialettere,Campanari,Umberto,"Seduta del 12 Dicembre 1901

 

 

Presenti, oltre al Gerente, i Signori Erminio Bozzotti, Luigi Origoni, Rag. R. Pietrasanta - Avv. Umb. Campanari.

 

La seduta è aperta alle ore 13.30. Il verbale precedente è approvato.

 

Il Gerente comunica una richiesta del M.o Barone Franchetti, per un prestito od anticipazioni di Lire trentacinquemila ad esso occorrenti per la fine del mese. A tale richiesta il Gerente aveva risposto negativamente, tale operazione uscendo dall’ambito regolare degli affari della ditta. Però il maestro Franchetti insistette nella richiesta, mostrandosi disposto anche a trattare per una nuova opera dopo Germania. Questa offerta pone la quistione sotto un altro punto di vista.

I Consiglieri chiedono spiegazione intorno ai crediti effettivi ed a quelli probabili che possono spettare al Maestro Franchetti.

Il Gerente dà spiegazioni in proposito: ad esso preme soprattutto avere in mano una seria garanzia.

Il S.r Rag. Pietrasanta opina che la più semplice e la più sicura garanzia sia quelle ]sic] delle cambiali: dello stesso parere è l’Avv.o Campanari, non occorrendo in tal modo atti che richiedano registro o simili.

Il Gerente accetta il sistema delle cambiali, a scadenze da convenirsi e da tenersi in portafoglio ⎼ coll’interesse commerciale del 5%.

In seguito a che il Consiglio di Vigilanza approva l’anticipo di £ 35/m. al M.o Bar. Alberto Franchetti, con che il Gerente provveda a concludere anche un contratto per una nuova opera.

L’Avv. Campanari rammenta le deliberazioni dell’Assemblea dei Soci per alcune modificazioni allo Statuto.

Dopo lunga discussione, si concretano le modificazioni suddette e si dà incarico al’Avv. Campanari di stilarle in forma legale per essere poi approvate dai Soci.

 

La seduta è levata alle ore 15.

Giulio Ricordi

Luigi Origoni

 Erminio Bozzotti",negative,negative,negative,fear
35,CLET002609,11.0,1.0,1902.0,,copialettere,Campanari,Umberto,"Seduta del 11 Gennaio 1902

 

 

Presenti, oltre al Gerente, i signori Luigi Origoni, Erminio Bozzotti, Rag. R. Pietrasanta ⎼ Avv. Umberto Campanari.

 

La seduta è aperta alle ore 14. È approvato il precedente verbale.

 

Il Gerente informa intorno all’oggetto della seduta 12 dicembre scorso, avvertendo che tutto fu concluso col Maestro Barone Alberto Franchetti secondo le prese deliberazioni, firmandosi in pari tempo contratto per un’opera nuova a buone condizioni.

Avv. Campanari informa intorno intorno alle pratiche fatte per concretare le modificazioni, già votate in massima, allo Statuto Sociale. Allo scopo di evitare lunghe discussioni comunicò le proposte al rag. Cardani ed all’Ing. Brentano, i quali fecero alcune osservazioni che comunica.

Bozzotti osserva che nell’Assemblea di bilancio le proposte della Commissione di Vigilanza vennero accettate all’unanimità. In merito alle osservazioni dell’Ing. Brentano non ha difficoltà ad accettare quelle che riguardano la forma, non quelle che alterano concetti già approvati.

Pietrasanta conviene pienamente in tali idee. Pro bono pacis accettiamo modificazioni di forma, ma confermiamo quanto riguarda il percento di fondo di riserva che nella formula da noi proposta è chiarissimo.

Origoni crede utile convocare al più presto un Adunanza generale.

Tutti convengono e si delibera la convocazione per Domenica 19 Gennaio 1902 alle 13.30.

 

La seduta è sciolta ad ore 15,45.

 

Giulio Ricordi

Luigi Origoni

Erminio Bozzotti",negative,negative,negative,fear
43,CLET002610,3.0,4.0,1902.0,,copialettere,Ricordi,Giulio,"Seduta del 3 Maggio (corretto in Aprile) 1902

 

 

Presenti, oltre al Gerente i Signori Erminio Bozzotti, Luigi Origoni. Rag. R. Pietrasanta.

 

La seduta è aperta alle ore 14.

È approvato il verbale precedente.

 

Il Gerente avverte che la Ditta venne richiesta perché prendesse parte alla Soscrizione Pro Scala. Rammenta la discussione fatta per la precedente sottoscrizione p[er] Azioni. Ora invece si tratta di soscrivere a fondo perduto. Non è contrario a ciò, ma desidera in proposito udire il parere del Consiglio di Vigilanza.

Bozzotti crede che la Ditta non potrebbe rimanere estranea al movimento che si fa in favore della Scala.

Origoni e Pietrasanta esprimono la medesima opinione.

Il Gerente dice che lo impressiona il piccolo numero di quote che vengono sottoscritte personalmente: ciò renderà non facile il raggiungere la cifra progettata e dimostra altresì che non è poi vero tutto l’interesse della cittadinanza verso la Scala, dal momento che non si esplica in modo positivo. P.e. il Signor Bocconi, che sempre ha preso parte importante a sottoscrizioni cittadine, non ha voluto firmare alcuna quota.

Bozzotti spera che si avrà anche il nome del Bocconi e cita altri nomi che hanno dato sicuro affidamento di sottoscrivere.

Dopo altre osservazioni dei Consiglieri Pietrasanta ed Origoni si delibera di dare facoltà al Gerente di segnare il nome della Ditta per 15 o 20 quote e ciò quando il Gerente stesso lo crederà opportuno.

 

La seduta è sciolta alle ore 15.

 

Luigi Origoni

Erminio Bozzotti

Giulio Ricordi",negative,negative,negative,sadness
47,CLET002611,26.0,4.0,1902.0,,copialettere,Ricordi,Giuseppe,"Seduta del 26 Aprile 1902

 

 

Presenti: il Gerente ed i Signori Erminio Bozzotti, R. Pietrasanta, Luigi Origoni, Avv. Umberto Campanari.

 

La seduta è aperta alle 13.30

 

Il Gerente annuncia la morte socio Giuseppe Ricordi, in seguito alla quale la ditta ebbe, a mezzo d’usciere, conseguenza della copia di un atto, col quale il Sig.r Giuseppe Ricordi da in pegno alla moglie, le carature investite al di lui nome nella Ditta stessa. In seguito a ciò, è necessario si stabilisca la linea di condotta a seguirsi, non dovendo la Ditta essere in alcun modo coinvolta in quelle discussioni che l’atto suddetto potrà causare.

L’Avv. Campanari espone la portata dell’Atto in quanto si riferisce al contratto che regola la società G. Ricordi e C.

Pietrasanta ed Origoni credono che pel momento il Gerente non debba fare pagamenti fintanto che non risulti netta l’Eredità Giuseppe Ricordi.

Campanari ammette che questa è la linea di condotta tanto più che uno dei figli del defunto è minorenne.

Il Gerente avverte che avendo disposto pel pagamento al 15 Maggio prossimo di un terzo della somma trattenuta, dovrà in ogni modo darne avviso agli eredi.

Campanari approva: ma presentandosi qualcuno per riscuotere si avvertirà che in seguito all’atto suaccenato le somme spettanti all’eredità Giuseppe Ricordi saranno frattanto scritte e depositate su apposito libretto della Cassa di Risparmio.

 

Si approva all’unanimità ⎼ e si leva la seduta ad ore 14.15.

 

Luigi Origoni

Giulio Ricordi

Erminio Bozzotti",negative,negative,negative,sadness
53,CLET002612,13.0,6.0,1902.0,,copialettere,Campanari,Umberto,"Seduta del 13 Giugno 1902

 

 

Presenti: il Gerente ed i Signori R. Pietrasanta, Luigi Origoni, Erminio Bozzotti.

 

La seduta è aperta alle ore 14. Si dà lettura del precedente verbale che è approvato.

 

Il Gerente informa delle difficoltà che incontra l’Amministrazione della filiale di Lipsia, per mettersi in concordanza coi disposti delle leggi tedesche. Oltre che la Ditta non potè ancora regolarmente essere iscritta presso quel Tribunale di Commercio, ora la Direzione delle Poste minaccia di non volere più consegnare le lettere al nostro rappresentante ⎼ La casa di Lipsia mandò una formula di dichiarazione da firmarsi dal Gerente e da una dei Soci: ma, d’accordo coll’Avv. Campanari, che ha consultato, non crede sia cosa possibile a farsi. Comunica la formula, ed i S.ri Consiglieri unanimi riconoscono come non convenga servirsene. In seguito a ciò il Gerente avverte che, in una seduta preventiva collo stesso Avv. Campanari e l’Ing. Tito Ricordi si è trovato che il miglior mezzo è di istituire una ditta G. Ricordi e C. in Lipsia, recandosi perciò colà il Gerente con altro de’ Soci, e così stendere e firmare gli atti relativi. Si fanno intervenire alla seduta i S.ri Ing. Ricordi e D.r Fenini, per quegli schiarimenti del caso. Il Sig. Rag. Pietrasanta informa di casi consimili, verificatisi pure recentemente in Milano: quindi opina che, nell’interesse della ditta, si rechino il Gerente ed un Socio a Lipsia per le necessarie operazioni. L’Assemblea dei Soci non avrà che ad approvare poi, rimanendo così la filiale di Lipsia nello stato affettivo come venne originariamente create. Interloquiscono in proposito l’Ing.e Ricordi per schiarimenti ed il D.r Fenini per spiegazioni degli atti necessari. Si invita il Socio Origoni ad unirsi al Gerente. Origoni accetta, purché nessuna responsabilità gli possa competere. Si esamina perciò il deliberato dei Soci relativo alla Casa in Lipsia ⎼ dal quale risulta potersi accettare le proposte fatte nell’odierna seduta.

 

Questa viene chiusa alle ore 15,15.

 

Giulio Ricordi

Luigi Origoni

Erminio Bozzotti",negative,negative,negative,sadness
61,CLET002613,13.0,10.0,1902.0,,copialettere,Ricordi,Giulio,"Seduta del 13 Ottobre 1902

 

 

Presenti: Il Gerente, Rag. Cav. Pietrasanta, Cav. Erminio Bozzotti, nob. Luigi Origoni.

 

La seduta è aperta alle ore 13,30 ⎼ Si da lettura del precedente verbale che viene approvato.

 

Il Gerente informa che la ditta ricevette citazione per parte di alcuni fra gli eredi Antonio Ricordi, per risoluzione contratto affitto, sfratto ecc. Desiderandosi spiegazioni in proposito, viene invitato a prender parte alla seduta l’Avv. Campanari. Questi dà minute informazioni in proposito. Rag.e Pietrasanta, dopo esposte alcune considerazioni, trova in ogni modo ingiustificabile l’Atto di alcuni fra i detti eredi, i quali poi sono anche Soci della Ditta. I consiglieri Bozzotti ed Origoni si associano completamente al Rag. Pietrasanta.

Dopo lunga discussione, si decide di non tralasciare il modo di schivare una causa che nuovamente si qualifica per indegna sotto ogni riguardo, per cui sorpassando su qualsiasi ragione anche di indole personale, si incarica l’Avv. Campanari di recarsi presso l’Avv. Bromini, e di regolare il pagamento del semestre d’affitto per parte della ditta. L’Avv. Campanari si congeda.

L’Ing.e Tito Ricordi è invitato alla seduta. Il Gerente espone la necessità di provvedere ad una più ampia réclame per le edizioni della ditta: dimostra i vantaggi ottenuti col nuovo piccolo opuscolo: Musica e Musicisti, in seguito ai quali invito l’Ing.e Ricordi a studiare o preventivare un progetto d’ampliamento, conglobandovi in esso la Gazzetta Musicale.

L’Ing. Ricordi espone i risultati, sia presentando le cifre, sia alcuni modelli di pubblicazioni.

Il Gerente osserva che appunto per la quistione della spesa relativa, ha desiderato conoscere l’opinione del Consiglio di vigilanza. I Consiglieri non credono pel momento opportuno di correre l’alea di un grave dispendio: opinano si possa migliorare la pubblicità relativa alle edizioni appunto con un fascicolo musicale, ma essere prudente mantenere il rischio della spesa scoperta entro certi limiti. Il Gerente nota che già si ha una passività colla Gazzetta Musicale: questa sarebbe assorbita, insieme ad altre che si fanno per reclame. I Consiglieri incaricano il Gerente e l’Ing. Ricordi di studiare a nuovo un progetto per pubblicare mensilmente un fascicolo Musica e Musicisti conglobandovi la Gazzetta Musicale, dando grande pubblicità e diramazione al detto opuscolo, mantenendo però l’alea della passività presumibile tra le 25, e le 30/m.a lire annue.

In tal caso credono che la cosa si possa tentare.

 

La seduta è levata ad ore 16.

 

Luigi Origoni

Erminio Bozzotti

Giulio Ricordi

Pietrasanta",negative,negative,negative,sadness
68,CLET002614,27.0,10.0,1902.0,,copialettere,Calabi,Alessandro,"Seduta del 27 Ottobre 1902

 

 

Presenti: il Gerente, Cav. Erminio Bozzotti, nob. Luigi Origoni, Rag. Cav. Pietrasanta. La seduta è aperta alle ore 13,45. Si dà lettura del precedente verbale che viene approvato.

 

Il Gerente informa in merito alla nota citazione Gaslini ⎼ Eredi Antonio Ricordi, avvertendo che l’atto fu ritirato, il semestre affitto pagato.

I Consiglieri si dichiarano soddisfatti dell’esito. Il Gerente presenta il progetto di bilancio 1901 - 902 ed avverte che sono a disposizione del Consiglio il S.r Calabi, per tutte le informazioni occorrenti e l’Ing. Tito Ricordi specie per le Officine. Rag. Pietrasanta esamina il bilancio partita per partita, confrontando i singoli risultati con quelli del precedente bilancio: in merito, anche unitamente ai s.i Bozzotti ed Origoni chiede spiegazioni al Gerente, all’Ing.e Ricordi al S.r Calabi. Si verificano parecchi dettagli sui libri corrispondenti ed ai Consiglieri vien data ragione delle svalutazioni, degli ammortamenti, e delle differenze risultanti a carico di alcune partite. Il Gerente spiega i concetti di prudenza che sempre lo hanno guidato e che, se tranquillizzano la di Lui coscienza di amministratore, devono altresì rassicurare coloro che lo hanno investito di un mandato di fiducia: avendo sempre a tutto provveduto colle proprie forze, anche in anni pressoché disastrosi per fatali circostanze, ha il fermo proponimento di continuare per la stessa via. Lo stato di cassa senza essere cattivo, non è così florido da non richiamare l’attenzione sugli impegni futuri immediati ed altri a scadenza prossima, come il debito Verdi. Per cui, pur rispettando la verità delle risultanze, crederebbe opportuno fissare il dividendo al 7% circa.

Pietrasanta approva i concetti del Gerente, perché sono la vera garanzia degli accomandanti: ma appunto per tali concetti, crede che il bilancio sia talmente solido che le minori risorse di cassa devono sino ad un certo punto impensierire il Gerente. Crede che la somma di circa £ 10,000 pel trapasso del fabbricato Officine già proprietà Giulio Ricordi alla Società, debbasi portare ad aumento di valore anziché a spese.

Il Gerente non è di tale parere, ma unendosi al Rag. Pietrasanta i Consiglieri Bozzotti ed Origoni, il Gerente accetta la proposta.

In seguito a ciò ed a qualche altra correzione, viene alla unanimità stabilito:

a)    Che il dividendo sarà del 7½ per cento.

b)    Che della somma trattenuta sul bilancio antecedente e della quale fu rimborsato il terzo, il Gerente disponga a termini del deliberato per rimborsarla ai Soci a comodo di Cassa.

In seguito a ciò il Gerente crede stabilire la seduta di bilancio per Domenica 16 Novembre prossimo ed in caso d’approvazione il pagamento del dividendo si effettui il giorno 18 Nov. Avverte inoltre che ha invitato l’Avv. Campanari, per quanto riflette il contratto sociale, gli inviti, i mandati ecc.

L’Avv. Campanari prende parte alla seduta: in conformità alle osservazioni dello stesso, viene approvata la formula per l’invito alla seduta del bilancio.

 

La seduta è sciolta ad ore 17 e 15.

 

Pietrasanta

Luigi Origoni

Erminio Bozzotti

Giulio Ricordi",negative,negative,negative,sadness
77,CLET002615,5.0,2.0,1903.0,,copialettere,Campanari,Umberto,"Seduta del 5 Febbraio 1903

 

 

Presenti: Il Gerente - Cav. Erminio Bozzotti - Rag. Cav. R. Pietrasanta - Nob. Luigi Origoni.

 

La seduta è aperta alle ore 10. È approvato il verbale della seduta precedente.

 

Il Gerente avverte che delle altre due sedute non ha creduto opportuno stendere verbale, stante che si trattarono solo oggetti per semplice informativa. I Consiglieri approvano.

Il Gerente informa che, scopo della presente riunione è di deliberare in massima sulle modificazioni ad introdursi allo statuto, onde poter appoggiare con certezza il ricorso al Ministro delle Finanze relativamente alla multa, alla tassa di circolazione e conseguenti. Perciò invita l’Avv. Campanari a prendere parte alla seduta.

Avv. Campanari espone i confronti fra il primo Statuto Sociale e quello riguardante la proroga della Società: a questo venne già deliberata ed eseguita una modificazione: crede che con poche altre si possa poi garantirsi contro ogni sorpresa da parte degli agenti ed ispettori finanziari.

Pietrasanta informa che altre ditte vennero tassate = ad alcune convenne accettare la tassa di circolazione: alla nostra, che ha scopi speciali, e che, può dirsi, è formata da un[a] conglobazione di persone amiche forse non è conveniente ammettere la tassa di circolazione.

Bozzotti: osserva che una sola operazione di trapasso venne fatta: e cioè di una parte di capitale da Bozzotti a Rossi Bozzotti ⎼ Si pagò la tassa relativa.

Campanari dice è appunto questo fatto che viene a tutela della Società, in quanto che questa né ha titoli, né mai, di conseguenza ha potuto farli circolare: il trapasso Bozzotti a Rossi - Bozzotti prova che la Società G. Ricordi & C. ha sempre esistito quale acccomandita semplice.

Pietrasanta: opina che salvaguardando gli interessi personali dei soci ed i diritti degli eredi diretti e necessari, sia utile riformare lo statuto in quei punti ove l’interpretazione può essere dubbia.

Bozzotti ed Origoni si associano a Pietrasanta.

Campanari fa inoltre osservare come sia necessario meglio esplicare la portata degli art.i 16 e 17 = in proposito porta ad esempio le difficoltà inerenti alla caratura Antonio Ricordi, defunto ⎼ fino ad ora indivisa e che gli eredi chiedono venga divisa: espone quali crede sieno i diritti spettanti alla Società.

Pietrasanta crede non esservi dubbio intorno ai diritti di prelazione, prima al Gerente, poi ai Soci. Vorrebbe conoscere il pensiero del Gerente.

Gerente dichiara di avere poco interloquito, desiderando avere pieno concetto dei criteri dei signori Consiglieri. Per ciò che reflette la caratura fu Antonio Ricordi, crede suo obbligo camminare, come suol dirsi, con piedi di piombo, e non vuole incorrere in responsabilità verso i Soci: perciò trova opportuno applicare, sia pure con pedanteria, il disposto dello statuto. Quanto alle modificazioni ulteriori allo stesso, dichiara che fondò la Società sotto la forma di accomandita semplice e che questa funzionò senza inconvenienti per 11 anni. Accettò il nuovo statuto lusigandosi non dasse pretesto di nuovi appetiti a quell’idra affamata che è il Ministro delle Finanze. Desideroso di continuare con serenità e sicurezza d’animo ad occuparsi pel meglio della Società, prega i signori Consiglieri a voler introdurre nello Statuto quelle modificazioni che a tale scopo pienamente corrispondono.

I Consiglieri si associano alle idee espresse del Gerente.

Pietrasanta propone che l’Avv. Campanari conglobi i disposti dal 1° e dal 2° Statuto, ed unitamente alle risultanti modificazioni porti, in una prossima seduta, un testo unico.

 

Tale proposta è approvata ⎼ e la seduta termina alle ore 12 e 15.

 

Giulio Ricordi

Luigi Origoni

Erminio Bozzotti",negative,negative,negative,sadness
83,CLET002616,12.0,2.0,1903.0,,copialettere,Campanari,Umberto,"Seduta del 12 Febbraio 1903

 

 

Presenti: Il Gerente - Rag. Rinaldo Pietrasanta, Cav. Erminio Bozzotti - Nob. Luigi Origoni - Avv. Umberto Campanari.

 

La seduta è aperta alle ore 10. Si legge e si approva il precedente verbale.

 

A norma di quanto venne deliberato nella precedente seduta, l’Avv. Campanari dà lettura delle modificazioni della scrittura Sociale da sottoporre all’approvazione dei Soci, espone i criteri che consigliarono le modificazioni stesse.

Il Consiglio di Vigilanza unanimamente approva e da incarico al Gerente di convocare i Soci, previa comunicazione delle modificazioni progettate.

 

Erminio Bozzotti

Luigi Origoni

Giulio Ricordi",negative,negative,positive,joy
88,CLET002617,16.0,6.0,1903.0,,copialettere,Ricordi,Giuseppe,"Seduta del 16 Giugno 1903

 

 

Presenti: Il Gerente - Cav. Erminio Bozzotti - Nob. Luigi Origoni - Avv. Umb.o Campanari.

 

Il Gerente da lettura del precedente verbale che è approvato: quindi da comunicazione della possibilità di una richiesta di pegno da terzi della di C./C./ non disponibile della quota eredi Giuseppe Ricordi.

 

Avv. Campanari fa presente il pericolo che potrebbe derivare da un atto legale da registrarsi, in quanto vi è certezza che in seguito a questo il conto non disponibile di 600/m. lira a credito proporzionale dei Soci verrebbe calcolato ⎼ come lo è infatti ⎼ un maggior prezzo d’acquisto. Infatti questo raggiunge i 3,200,000 ⎼ Quindi tassa, aumento di ricchezza mobile ecc.

Bozzotti ed Origoni ammettono pienamente che l’Amministrazione verrebbe per ciò ad avere un gravoso balzello.

Campanari chiede se non sia il caso di pensare ad una rateale restituzione delle 600/000 ⎼ cominciando dalla quota di C./C./ Eredi Giuseppe Ricordi, di circa £ 36,000.

Il Gerente sarebbe favorevole a ciò, ma teme che non tutti i Soci sieno di tale opinione, tanto più che sulla detta somma corre l’interesse netto del 5%.

Bozzotti crede più facile il rilievo delle 36/m ⎼ per parte dei Soci, trattandosi in fin de’ conti di un buon impiego di danaro.

Origoni si associa a Bozzotti.

In seguito a ciò si incarica l’Avv. Campanari di iniziare le pratiche relative cogli eredi Giuseppe Ricordi ⎼ convocandovi poi i Soci per le definitive deliberazioni.

 

Erminio Bozzotti

Luigi Origoni

Giulio Ricordi",negative,negative,negative,fear
93,CLET002618,7.0,10.0,1903.0,,copialettere,Campanari,Umberto,"Seduta del 7 Ottobre 1903

 

 

Presenti: Il Gerente. Cav. Erminio Bozzotti - Nob. Luigi Origoni - Avv. Campanari.

 

La seduta è aperta alle 13,45 = è approvato il verbale della precedente seduta.

 

Il Gerente avverte che si è ricevuto invito dall’Agente del Fisco a pagare la tassa di circolazione, liquidata in £ 17,000 e ciò entro il termine di 5 giorni. Ha creduto opportuno interpellare il Consiglio di Vigilanza e udirne il parere.

L’Avv. Campanari rammenta i termini della quistione: come ed in qual modo l’Assemblea dei Soci provvedesse a quelle modifiche dello Statuto mercè le quali si poteva essere assicurati per l’avvenire. Il Ministro delle Finanze aveva tassato in £ 29/m. per circolazione e per multa relativa. In seguito a ricorso si è ottenuta esenzione della tassa multa, e lo stralcio di un semestre erroneamente computato. Ora non rimarrebbe altra via che procedere per tribunali, via che può parere giudica pericolosa.

Il Gerente informa che in proposito si interpellò un eminente giureconsulto, l’On.e Gianturco: questi, nel modo il più reciso, si dichiarò contrario ad una causa, insistendo per una transazione amichevole.

Avv. Campanari spiega come risultato di transazione la diminuita somma da £ 29,000 a £ 17,000. Si dovrà, tuttavia, ripetere al Demanio, la tassa di trasferimento. Bozzotti - Rossi, la quale non dubita dovrà essere restituita. Come ultimo tentativo, proporrà al Demanio la restituzione di quella parte che riguarda la quota del Gerente, la quale essendo inalienabile, dovrebbe razionalmente non essere soggetta a tassa di circolazione.

Bozzotti ⎼ Origoni domandano varie spiegazioni, specialmente riguardo all’avvenire, onde al riparo da tali sgradevoli sorprese del demanio: dopo di che alla unanimità si opina che, risultando pericoloso ogni ulteriore tentativo, specie per le vie dei tribunali, il miglior partito sia quello di procedere al pagamento delle £ 17,000, chiedendo rimborso delle quote trapasso Bozzotti in Rossi e Gerente.

 

La seduta è levata alle ore 15

 

Erminio Bozzotti

Luigi Origoni

Giulio Ricordi",negative,negative,negative,sadness
98,CLET002619,28.0,10.0,1903.0,,copialettere,Calabi,Alessandro,"Seduta del 28 Ottobre 1903

 

 

Presenti: Il Gerente - Nob. Luigi Origoni - Cav. Erminio Bozzotti - Cav. Rinaldo Pietrasanta - S.r A. Calabi dirigente gli Uffici di ragioneria.

 

La seduta è aperta alle 13.30.

 

Il Gerente presenta il progetto di bilancio per l’esercizio 1902-03 = ne tratteggia a grandi linee i risultati e richiama in particolare l’attenzione sulla perdita risultante dallo scarto e vendita di lastre, indicando da quali concetti fu guidato nel procedere allo scarto suddetto.

Pietrasanta trova prudenziale il notare a perdite l’intera somma: se le risultanze del bilancio fossero tali da non permettere un congruo dividendo al capitale sociale, si potrebbe pensare ad iscrivere diversamente la somma: ma questo non è il caso, né si può prevedere se il futuro bilancio permetterà di caricarlo di parte della perdita.

Bozzotti chiede spiegazioni intorno al valore dato alle lastre e quello che possono avere realmente.

Origoni, assai pratico in materia dà le richieste spiegazioni, alle quali si unisce il S.r Calabi.

In seguito a ciò, si addotta all’unanimità il provvedimento proposto.

Si passa poi all’esame delle singole partite, confrontandole con quelle del bilancio precedente.

Il Gerente ed il s.r Calabi forniscono ai Consiglieri le dilucidazioni richieste. È oggetto di speciale esame la spesa di réclame, cataloghi, regali di musica e simili. Origoni trova quest’ultima assai elevata e propone di studiare se non è il caso di diminuire la distribuzione di musica in regalo, facendo invece della réclame col mezzo di inserzioni nei giornali.

Il Gerente trova pur esse elevata la cifra per regalie di musica e vedrà di provvedervi: non crede che in Italia si abbia buoni risultati da annunci o réclame sui giornali: però è cosa da studiare ed esperimentare. Il Consiglio, dopo di ciò, approva il bilancio ed invita il Gerente a provvedere per l’Assemblea dei Soci.

Il Gerente avverte che spedirà ai Soci copia del Bilancio il 31 corr/. invitandoli ad Assemblea pel 15 Novembre prossimo, fissando il pagamento del dividendo pel 17 successivo.

 

La seduta è tolta alle ore 16

 

Erminio Bozzotti

Luigi Origoni

Giulio Ricordi",negative,negative,negative,sadness
103,CLET002620,12.0,3.0,1904.0,,copialettere,Breitkopf & Hartel,,"Seduta del 12 Marzo 1904

 

 

Presenti: Il Gerente - Cav. Erminio Bozzotti - Nob. Luigi Origoni - Ing. Tito Ricordi

 

La seduta è aperta alle 13.30. È approvato il verbale precedente.

 

Il Rag. Cav. Pietrasanta scusa l’assenza per malattia.

Il Gerente rammenta le interminabili quistioni già avute per le opere di Wagner, i contatti coi vari editori tedeschi e le loro conseguenze. Ora la ditta Breitkopf & Härtel di Lipsia eleva nuove pretese e si crede opportuno mandare colà l’Ing. Tito Ricordi, che è invitato a riferire.

Ing. Ricordi espone le pretese della ditta di Lipsia e prova come se si accettassero, si recherebbe grave danno alla nascente casa filiale in Lipsia stessa, la quale pare incamminata ad ottimo avvenire.

Bozzotti ed Origoni approvano che si facciano nuove trattative a mezzo dell’Ing. Tito Ricordi, raccomandando però di fare ogni possibile per evitare contestazioni giudiziarie.

Il Gerente è pure di questo parere, ma dichiara altresì che sarà cosa difficile in quanto che non si ha idea della insigne malafede dei due gerenti la ragione Breitkopf ed Härtel.

L’Ing. Ricordi conferma quanto sopra.

Bozzotti insiste perché, armandosi di pazienza veda di arrivare al limite del possibile concludendo amichevolmente.

 

Questo concetto è ammesso all’unanimità ⎼ e la seduta è levata alle ore 15.

 

Giulio Ricordi

Luigi Origoni

Erminio Bozzotti",negative,negative,negative,sadness
111,CLET002621,25.0,4.0,1904.0,,copialettere,Ricordi,Giuseppe,"Seduta del 25 Aprile 1904

 

 

Presente: Il Gerente - Nob. Luigi Origoni - Cav. Erminio Bozzotti - Ing. Tito Ricordi

 

La seduta è aperta alle ore 14,45. Si approva il precedente verbale.

 

L’Ing.e Ricordi rende conto di quanto operò a Lipsia, delle difficoltà trovate per giungere ad un accordo colla ditta Breitkopf & Härtel, e di quanta malafede fecero prova i proprietari della ditta. In base alle raccomandazioni fattegli, cercò di evitare il pericolo di un processo, e combinò in modo di recare il minor danno possibile alla filiale di Lipsia, la quale continua in modo confortante. Espone quindi i punti principali concordati.

I Consiglieri giudicano opportuna la conclusione fattasi.

Il Gerente è spiacente di dover annunciare nuove noje da parte degli Eredi Giuseppe Ricordi, avendo questi vincolato il loro conto disponibile a garanzia di debiti.

Ora il creditore vorrebbe subentrare al posto degli Eredi Giuseppe Ricordi. È inutile osservare come ciò sia impossibile: il meglio sarebbe restituire agli Eredi stessi la loro parte di C/.C/. non disponibile.

I sig.i Bozzotti ed Origoni chiedono a quanto ammonti e saputo che la cifra è di circa £36/m = credono facile trovare fra i Soci chi assuma tale C/.C/. Essi, d’altra parte, non avrebbero difficoltà a rilevare ciascuno la metà di detta somma.

Il Gerente ringrazia, in quanto che ciò facilita l’operazione ed elimina ogni pericolo d’altre complicazioni: aspetterà quindi conoscere le risoluzioni degli Eredi Giuseppe Ricordi; in pari tempo non può nascondere il proprio dispiacere perché ripetute noje di sequestri, di cessioni, d’iscrizioni vengano da persone che precisamente portano il nome di Ricordi.

 

La seduta è levata alle ore 16.

 

Giulio Ricordi

Luigi Origoni

Erminio Bozzotti",negative,negative,negative,sadness
118,CLET002622,27.0,10.0,1904.0,,copialettere,Calabi,Alessandro,"Seduta del 27 Ottobre 1904

 

 

Presente = Il Gerente - Nob. Luigi Origoni - Cav. Erminio Bozzotti

 

La seduta è aperta alle ore 14.30. Si approva il precedente verbale.

 

I Signori Consiglieri avvertono il Gerente di avere tenuto una speciale seduta col S.r Calabi negli Uffici di Ragioneria, esaminando partita per partita le varie categorie in relazione al bilancio da presentarsi nella prossima assemblea dei Soci. In seguito a ciò chiedono alcune dilucidazioni e presentano alcune osservazioni, specie riguardo alle spese di reclame e di stampati.

Il Gerente informa che in merito a questa voce tenne già due sedute col S.r Calabi e coi Capi delle varie Sezioni, onde studiare le possibili economie ad introdursi: spera poterne fare nei susseguenti anni fra le 20 e 25 mila lire. Così pure nella Rivista “Musica e Musicisti” crede riuscirà a economizzare circa 8 mila lire: ad onta della passività crede fermamente che tale pubblicazione sia utile alla Casa e sarà utilissima se nel decorso di 2 o 3 anni ancora raggiungerà 40/m lettori: nel corrente anno sono circa 28/m.

Esaminate poi le altre voci del bilancio 1903 -04 si conviene di indire l’assemblea dei soci pel 14 novembre prossimo, fissando il pagamento del dividendo pel successivo 15.

In seguito alla morte del Rag. Pietrasanta i signori Consiglieri Bozzotti ed Origoni assumono l’incarico di far seguire alla solita relazione del Gerente una relazione del Consiglio di Vigilanza.

 

La seduta è levata alle ore 16.

 

Erminio Bozzotti

Luigi Origoni

Giulio Ricordi",negative,negative,negative,sadness
123,CLET002623,16.0,2.0,1905.0,,copialettere,Campanari,Umberto,"Seduta del 16 Febbraio 1905

 

 

Presenti: Il Gerente - Cav. Erminio Bozzotti - Nob. Luigi Origoni - Sono invitati ad assistere alla seduta i signori Avv. Umberto Campanari ed Ing. Ttio Ricordi.

 

La seduta è aperta alle ore 14.

 

Si dà lettura del precedente verbale che è approvato.

Il Gerente informa i Signori Consiglieri che, quantunque trattisi di affari che si possono ritenere d’ordinaria amministrazione, tuttavia per l’importanza che possono assumere ha giudicato opportuno udire l’autorevole parere dei S.r Consiglieri di Vigilanza.

Brevemente li informa della quistione riguardante i così detti grammofoni e dà la parola all’Ing. Ricordi perché esponga lo stato delle cose.

L’ing. Ricordi fa lo storico riassunto delle quistioni nate intorno ai grammofoni e simili, dei dibattiti se essi contravvengono ai diritti d’autore piuttosto che d’editore: informa di un contratto Vives cogli editori di Parigi e con Ricordi e Sonzogno, di due processi vinti dal Vives, col quale verrebbero a stabilirsi alcune massime. In seguito a ciò sarebbe opportuno sciogliere possibilmente gli impegni con Vives, avendo ora avute proposte di gran lunga migliori da una nuova Società in formazione, la quale poi si fonderebbe in una nuova Società inglese.

Bozzotti ed Origoni chiedono molti schiarimenti di dettaglio, in seguito ai quali crederebbero, a loro modo di vedere, opportuno che la Ditta avesse a concretare le nuove proposte, sempre che non si abbiano reclami di terzi e non si impegni la Ditta stessa in rischi speculativi.

L’Ing. Ricordi fornisce nuovi schiarimenti dai quali emerge che la Ditta non corre l’alea di rischio alcuno.

Il Gerente, pure ammettendo l’utile che per qualche tempo può derivarne alla Ditta, si mostra alquanto scettico sulla durata di tali utili. In ogni modo crede necessario, a tempo opportuno avere dalla nostra gli Autori.

L’Ing. Ricordi osserva che di solito nei contratti della Ditta figura la cessione dei diritti degli Autori.

Il Gerente conviene, ma dice che gli autori potrebbero benissimo protestare che trattasi di diritti nuovi, impreveduti e che quindi non era in loro animo di cedere.

Si delibera all’unanimità che sarà prudente accaparrarsi l’adesione degli autori in quel modo che sarà più utile per ambe le parti.

L’ing. Ricordi dà lettura d’un progetto di contratto offerto dalla ora costituenda società Italiana di Fonotipia.

Il Gerente invita il S.r Avv. Campanari a voler far conoscere quali osservazioni nuove in proposito.

L’Avv. Campanari espone lo stato giuridico attuale in quanto riflette i Gramofoni ed altri strumenti fonetici - meccanici: accenna alla causa che su questa materia va ad incoare la Società italiana degli Autori, causa delicata e difficile, ora però meglio difesa dai due giudicati di Bruxelles e di Parigi.

Si ripete lettura articolo per articolo del progetto di contratto di cui sopra, e si progettano alcune modifiche, per unanime consenso dei presenti.

In seguito il Gerente informa di un progetto, per ora assai vago, relativamente ad un locale in vicinanza alla nuova posta, in cui si venderebbero le edizioni speciali della Ditta che non hanno diretta seda [sic] nel Negozio di S.a Margherita.

Bozzotti ed Origoni non sono contrari in massima, ma temono che le spese di esercizio soverchino gli introiti.

Il Gerente osserva che è un progetto appena, appena abbozzato, che ancora non ha fatto studi concreti in proposito: se vedrà che sia del caso di tradurre in atto questo o consimile progetto s’intende che prima si riserba udire il parere dei signori Consiglieri.

 

La seduta aperta alle ore 14 è chiusa alle 15 e 45.

 

Erminio Bozzotti

Luigi Origoni

Giulio Ricordi",negative,negative,negative,fear
131,CLET002624,18.0,3.0,1905.0,,copialettere,Campanari,Umberto,"Seduta del 18 Marzo 1905

 

 

Presenti: Il Gerente - Conte Giuseppe Visconti di Modrone - Nob. Luigi Origoni - Cav. Erminio Bozzotti - Avv. Umberto Campanari.

 

La seduta è aperta alle 14 e 15.

 

Si dà lettura del verbale precedente che è approvato.

Visconti - quantunque da detto verbale abbia ragione per essere informato, tuttavia desidera qualche dettaglio a schiarimento.

Il Gerente informa il Consigliere Visconti dei precedenti pei quali fu indetta la seduta del consiglio di Vigilanza del 16 Febbraio Scorso: quindi informa il Consiglio di quanto fu operato dopo la seduta stessa.

Crede che col compromesso Fonotipia la situazione siasi resa più difficile, in quanto che per la risoluzione del contratto Vives pare inevitabile il processo. Ora non sarebbe alieno dal fare anche il processo quando non si fosse innanzi ad una specie di danza fantastica di milioni, oppure quando vi fossero garanzie assolutamente evidenti.

Bozzotti osserva che il compromesso colla Fonotipia pare a lui esorbiti da quanto prevedevasi nella precedente seduta.

Campanari rilegge detto compromesso che è appunto quello discusso allora: certamente la posizione è alquanto difficile specie per la riluttanza del Gerente a dar principio agli altri. Sono, tuttavia, sorte circostanze per le quali il parere di un eminente avvocato quale il Maillard di Parigi viene ad essere rinforzato. In seguito ad esame nuovo del contratto Vives, esso opina vi sieno punti sufficienti per attaccarlo con speranza di riuscita: tale impressione è divisa anche da Valdata, avvocato di Sonzogno, tanto che pare che questi sia deciso ora ad iniziare il processo contro Vives.

Origoni trova che infatti tale circostanza si presenta favorevole alla Ditta.

Campanari trova difficile procrastinare una decisiva soluzione.

Gerente opina che ogni giorno che passa è tanto di guadagnato se intanto agisce Sonzogno, il quale così diventa una specie di avanguardia.

Bozzotti approva e chiede se è proprio urgente il mettere in atto il compromesso Fonotipia.

Campanari dice che la Ditta è ora sollecitata a metterlo in atto, ma che se ciò si fa senza prima incoare l’azione contro Vives, si verrebbe con ciò a peggiorare la nostra situazione.

Il Gerente crede si possa trovare un mezzo termine apportando alla Fonotipia ciò che intanto non è contestato, cioè Spagna e Stati Uniti.

I Consiglieri trovano opportuna la proposta a l’approvano.

Campanari già aveva pensato a tale proposta, ma sarà necessario che la Fonotipia sia assicurata che, qualora sia sciolto contratto Vives, la Ditta porterà intiero il proprio repertorio alla nuova Società.

Gerente osserva che non vi ha dubbio, essendo questa semplice correttezza commerciale. Crede utile indire una assemblea dei soci ed ha fissato perciò il 21 Marzo corrente.

Si approva e la seduta è sciolta alle ore 16

 

Giuseppe Visconti di Modrone

Erminio Bozzotti

Luigi Origoni

Giulio Ricordi",negative,negative,negative,sadness
139,CLET002625,22.0,5.0,1905.0,,copialettere,Campanari,Umberto,"Seduta del 22 Maggio 1905

 

 

Presenti: Nob. Luigi Origoni - Cont. Giuseppe Visconti di Modrone - Cav. Erminio Bozzotti - Avv. Umberto Campanari - Gerente Giulio Ricordi.

 

La seduta è aperta alle 14.15.

 

È approvato il verbale della precedente seduta.

Il Gerente informa di avere coll’Avv. Campanari studiato la convenienza o meno di iniziare un processo per ottenere una sentenza di massima, la quale stabilisca se tutti i sistemi meccanici musicali ora usati per la riproduzione della musica, siano o no violazione del diritto d’edizione.

L’Avv. Campanari espone i concetti pei quali crede che la Ditta possa con molta probabilità ottenere un giudicato favorevole ai suoi interessi. Ed essendo a conoscenza che esiste una fabbrica a Cremona dei così detti rulli musicali traforati, ritiene conveniente iniziare subito la causa contro detta fabbrica, salvo iniziarne altre se si potesse constatare che in altri luoghi esistono fabbriche o depositi. Trova opportuno altresì che la Ditta debba ricorrere per detta causa a qualche illustrazione fra gli Avvocati. Propenderebbe perché fosse scelto l’On. Emanuele Gianturco e per opportunità anche l’On. Sacchi.

i membri della Commissione di Vigilanza avute ampie spiegazioni sulle singole richieste da loro fatte, accettano di buon grado la proposta del Gerente e deliberano che la causa venga senz’altro iniziata.

La seduta è sciolta alle ore 15.45

 

Giuseppe Visconti di Modrone

Giulio Ricordi

Luigi Origoni

Erminio Bozzotti",negative,negative,negative,fear
145,CLET002626,10.0,7.0,1905.0,,copialettere,Campanari,Umberto,"Seduta del 10 Luglio 1905

 

 

Presenti: Gerente Giulio Ricordi, l’Avv. Umberto Campanari.

Essendo presente il solo Consigliere Nob. Luigi Origoni si è creduto opportuno rinviare la seduta al prossimo Venerdì 14 corr/.",negative,neutral,negative,sadness
148,CLET002627,13.0,7.0,1905.0,,copialettere,Campanari,Umberto,"Seduta del 13 Luglio 1905

 

 

Presenti: Gerente Giulio Ricordi, Conte Giuseppe Visconti di Modrone, Nob. Luigi Origoni, Avv. Umberto Campanari.

 

La seduta è aperta alle ore 10. Si dà lettura del verbale del 22 Maggio 1905, che è approvato.

 

Il Gerente informa la Commissione di Vigilanza, come la questione relativa alla fabbricazione dei rulli traforati per i piani meccanici, meriti una pronta decisione. Oltre alla Tattica Anelli di Cremona, contro la quale pende azione giudiziaria, bisognerebbe prendere provvedimento contro la Ditta Racca di Bologna, ed altra di Milano. Nei riguardi della prima vi è assoluta urgenza, in quanto che detta fabbrica fin’ora produceva dei rulli traforati col permesso della Società degli Autori, permesso che venne ora revocato. In seguito a tale revoca la ditta Ranca ha fatto formale istanza alla Ditta per avere una norma come comportarsi. Date tali nuove emergenza, il Gerente domanda se non sia ottimo provvedimento il pensare all’impianto di una fabbrica di rulli traforati, allo scopo d’impedire che altre fabbriche abbiano a sorgere, salvo procedere contro quelle ora esistenti, volta che si ottenesse un giudicato favorevole alla tesi proposta avanti al Tribunale di Cremona.

La Comunicazione di Vigilanza pur trovando ottima l’idea per l’impianto di una fabbrica, non crede per ora di potersi pronunciare, prega però il Gerente di voler raccogliere gli elementi per decidere se sia o meno inconveniente l’impianto della fabbrica stessa. È d’avviso però che si debbano prendere tutte quelle misure precauzionali che saranno del caso in confronto delle fabbriche esistenti, dando su ciò ampio mandato al Gerente.

L’Avv. Campanari informa pure la Commissione di Vigilanza, come in assenza del Gerente, la Società di Fonotipia abbia avanzata una proposta di trasformazione della Società, dalla attuale in Accomandita semplice in altra per Azioni.

Tale proposta comunicata al Sig. Procuratore Tornaghi e al Sig. Origoni dal Sig. Michaelis Gerente della Fonotopia, deve essere studiata anche in concorso del Sig. Ing. Tito Ricordi, il quale ebbe a discorrere col detto Sig. Michaelis. Richiamati i precedenti telegrammi spediti a Londra all’Ing. Tito Ricordi, il Gerente conferma quanto venne precedentemente stabilito, e cioè che il Sig. Ing. Tito non abbia a prendere impegni, prima che la proposta sia discussa anche in seno alla Commissione di Vigilanza.

 

Luigi Origoni

Giulio Ricordi",negative,negative,negative,fear
156,CLET002628,19.0,10.0,1905.0,,copialettere,Società Italiana di Fonotipia,,"Seduta del 19 Ottobre 1905

 

 

Presenti: Gerente Giulio Ricordi, Cav. Erminio Bozzotti, Nob. Luigi Origoni, Avv.to Umberto Campanari.

 

La seduta è aperta alle ore 14. Si dà lettura del verbale del 13 Luglio 1905, che è approvato.

 

Il Gerente invita l’Ing. Tito Ricordi a prender parte alla seduta per fornire spiegazioni di dettaglio ai Sigg. Consiglieri, intorno alla Fonotipia.

L’Ing. Ricordi informa come detta Società dà in Accomandita si trasformi in Società Inglese per azioni, con Società Italiana, piccola, onde eliminare i gravosi pesi fiscali. Il Gerente la Ditta d’accordo coll’Avv. Campanari ha stimato prudente il recesso della Ditta, ritrovandosi di far parte della nuova Società Anonima coll’apporto di prima in £. 85000, e coi diritti quali ora esistono.

Si dà quindi lettura della lettera che verrebbe indirizzata alla Società di Fonotipia.

Bozzotti osserva che con tale lettera la nostra Ditta non dà vantaggio alcuno alla futura Società Anonima.

L’Ing. Ricordi assicura che gli attuali Gerenti della fonotipia, accettano le proposte della ditta.

L’Avv. Campanari avverte che ha creduto opportuno abboccarsi con uno dei Soci più influenti della Fonotipia e questi non si è mostrato contrario alle nuove combinazioni.

Origoni crede che in ogni modo la nuova Società avrà sempre un utile potendo far figurare fra i Soci della medesima la Ditta G. Ricordi & C.o

I Consiglieri approvano l’invio della lettera suindicata.

Il Gerente rammentando i precedenti riguardanti la fabbricazione di rulli per il Cecilian, informa che il rappresentante della Cecilian in Europa, ha comunicato un progetto per la formazione di una nuova Società, la quale rileverebbe dalla Società Americana il diritto esclusivo della fabbricazione in Europa dei rulli, più 1500 matrici, più due macchine per la foratura. Tale cessione sarebbe fatta per la cifra di 150000 franchi, più spese di dogana e trasporto.

L’Ing. Ricordi fornisce ai Sigg. Consiglieri altri dettagli e crede che per l’impianto di una fabbrica di rulli capace di servire tutta Europa, occorrerebbe formare una Società con un capitale da 400 a 500000 lire. Urge poter concludere perché già sorgono parecchie consimili fabbriche concorrenti. Domanda quale risposta si può dare al Wood e in qual modo la Ditta entrerebbe nell’affare.

Il Gerente non crede possibile portare un capitale: è favorevolissimo in massima a tale affare, ma crede che la Ditta dovrebbe entrare nel modo istesso della Fonotipia.

Origoni è di tale parere ed anzi opina che lo Statuto Sociale non permetterebbe un’operazione finanziaria di tale natura, per la quale occorrerebbe l’assenzo di tutti i Soci, cosa lunga e forse impossibile ad ottenersi.

L’Ing. Ricordi in seguito a ciò crede necessario di recarsi al più presto a Parigi per conferire con detto Sig. Wood e vedere come ed in qual modo possa costituirsi la nuova Società.

Si approva.

Il Gerente informa che erasi pensato a promuovere causa alla Società del Grammofono essendo stati informati che la stessa Società prepara dischi di opere proprietà della Ditta eseguiti da apposito corpo musicale. Quantunque si avessero prove della preparazione di tali dischi, tuttavia dopo maturo esame coll’Avv. Campanari, si è creduto più opportuno lasciare agire la Società Italiana degli Autori. Informa pure i Sigg. Consiglieri che fra pochi anni, circa quattro, vengono a scadere i contratti d’affitto tanto di Via Omenoni che di S. Margherita e perciò si preoccupa delle grandi difficoltà cui si andrà allora incontro sia per rinnovare i contratti stessi, sia per trovare nuovi locali adatti. Già fin d’ora ha fatto indagini ma senza risultato. Crede che ove fosse possibile fare una combinazione colla quale assicurarsi in tutto o in parte la casa già occupata dai Magazzini Contratti, sarebbe indubbiamente utile per la Ditta.

Dopo discussione in proposito i Consiglieri non sono alieni dalle idee esposte dal Gerente, ben inteso riservandosi discutere di nuovo quanto vi fossero dati più positivi.

 

La seduta è levata alle ore 15.30.

 

Erminio Bozzotti

Luigi Origoni

Giulio Ricordi",negative,negative,negative,fear
162,CLET002629,27.0,10.0,1905.0,,copialettere,Calabi,Alessandro,"Seduta del 27 Ottobre 1905

 

 

Presenti: Gerente Giulio Ricordi, Cav. Erminio Bozzotti, Nob. Luigi Origoni.

 

La seduta è aperta alle ore 13½. Si dà lettura del Verbale 19 Ottobre 1905, che è approvato.

 

Il Gerente presenta il Bilancio sociale 1904-05. I Sigg. Consiglieri chiedono alla Ragioneria il Bilancio antecedente per gli opportuni componenti e dopo attento esame chiedono al Gerente le spiegazioni del caso.

È chiamato pure il Sig. Calabi per qualche dilucidazione in merito ad alcune partite.

Il Consigliere Origoni si dichiara non soddisfatto delle risultanze verificatesi colla rivista Musica e Musicisti in confronto nelle passività incontrate.

Tale osservazione è ripetuta dal Consigliere Bozzotti, il quale dice che era sempre stato favorevole a tale pubblicazione.

Il Gerente trova che infatti la passività non è proporzionato all’utile che si sperava ma che non si è verificato: appunto in questi giorni ha tenuto varie sedute coi capi d’ufficio e coi direttori delle figliali di Napoli e Palermo che per ragione delle loro vacanze si trovavano in Milano. Si sono escogitate varie proposte per un cambiamento di programma col quale verrebbe diminuita la spesa di produzione.

Il Gerente crede che non sarebbe conveniente sopprimere addirittura la Rivista mentre Milano va incontro alla grande Esposizione del 1906; è quindi di opinione che almeno pel venturo anno e salvo, ben inteso tutte quelle economiche che si potranno fare col nuovo programma, la Rivista venga pubblicata, riservandosi poi di fare proposte radicali qual’ora il pubblico italiano non corrispondesse anche al programma nuovo.

I Sigg. Consiglieri fanno alcune altre osservazioni intorno al movimento Musica del Magazzino principale. A tali osservazioni risponde il Gerente in seguito a che viene stabilito che l’assemblea dei Soci sia indetta pel 13 Novembre e qual’ora il Bilancio sia approvato, i pagamenti relativi siano effettuati il giorno 15 detto mese.

 

La seduta è sciolta alle ore 15.30.

 

Erminio Bozzotti

Luigi Origoni

Giulio Ricordi",negative,negative,negative,sadness
168,CLET002630,27.0,2.0,1906.0,,copialettere,Campanari,Umberto,"Seduta del 27 Febbraio 1906

 

 

Presenti: Giulio Ricordi, Nob. Luigi Origoni, Cav. E. Bozzotti.

Assiste alla seduta anche l’Avv. Campanari.

 

La seduta è aperta alle ore 14.15. Si dà lettura del precedente verbale che è approvato.

 

Trattandosi di informare intorno ad alcune cause e di deliberare in proposito, il Gerente da la parola all’Avv. Campanari.

Avv. Campanari informa che la causa fatta alla Ditta Anelli di Cremona per riproduzione di pezzi di proprietà della Ditta a mezzo di rulli traforati ebbe esito favorevole alla Ditta, Ora si sta preparando la causa contro la Compagnia dei Grammofoni, causa già iniziata dalla Società degli Autori, ma in modo che non parve opportuno né alla Ditta Ricordi né all’editore Sonzogno. Si è venuto quindi ai seguenti accordi che la Soc. degli Autori continui discutendo la causa in massima mentre la ditta Ricordi e l’editore Sonzogno faranno causa direttamente a difesa delle loro proprietà. Avverte che vi è una sentenza favorevolissima alla tesi che dobbiamo sostenere emanata dalla Tavola Reale di Berlino, che è poi la Corte d’Appello tedesca. In questa causa come in quella che si sta preparando contro il Racca di Bologna per i suoi cartoni traforati, avremo il valido patrocinio dell’On. Gianturco. Informa poi di una nuova apparizione di riproduzioni musicali meccaniche, annunciandosi ora Palermo, l’esecuzione di pezzi della Traviata, completati a mezzo del Cinematografo. Crede opportuno opporsi ad una così sfacciata infrazione.

Bozzotti dice di essere noto come egli sia in massima contrario a fare cause e ciò in ragione dei pericoli che si corrono nei giudizi dei Tribunali e in riguardo alle spese relative, non sempre compensate.

Il Gerente crede superfluo dichiarare essere egli assai poco propenso ad adire ai Tribunali, ma in questo caso crede cosa opportuna l’agire senza ritardo.

Origoni divide l’opinione del Consigliere Bozzotti e chiede all’Avv. Campanari se non sia il caso di soprassedere pel momento.

Campanari crede vi sia un grave pericolo di concorrenza dalle continue e sempre nuove applicazioni della meccanica. Ritiene quello di Palermo un primo tentativo per poi fare spettacoli più completi, accompagnando colla musica intiere opere.

Si comprende subito il danno gravissimo che subirebbero le proprietà della Ditta: p.e. a Lodi, a Crema, a Monza, potrebbero riprodurre la Traviata come si rappresenta ora alla Scala e si comprende come il pubblico di quei piccoli teatri andrebbe in folla ad udire, sia pure più o meno bene riprodotti, le abilità canore di artisti che mai avrebbero sognato di avere nelle loro città. E così si rinuncerebbe ad organizzare spettacoli relativamente costosi e che necessitano un certo pezzo d’ingresso, mentre col mezzo del cinematografo, il pubblico si divertirebbe essendo solo venti o trenta centesimi.

Il Gerente fa osservare che sono appunto queste considerazioni che consigliano di non ritardare a fare ogni sforzo per impedire così gravi violazioni del diritto di proprietà.

Dopo varie delucidazioni chieste dai Sigg. Origoni e Bozzotti i Consiglieri non si oppongono a che si comincino a fare i passi necessari per incoare anche tale causa raccomandando tuttavia di agire con prudenza ed anche con ogni possibile economia.

 

Il Gerente rammenta come già abbia più volte chiamata l’attenzione e dei Sigg. Consiglieri e dei Sigg. Soci, sul grave problema non tanto lontano della scadenza degli affitti tanto dei locali d’Amministrazione, quanto di quelli di vendita in S.ta Margherita. Senza prendere alcuno impegno ha fatto pratiche presso la Banca Comm. e dà lettura di una risposta in proposito dell’Ing. incaricato. Comunica pure i piani dei locali ora occupati dalla Bancaria in via T. Grossi.

Esaminate tali proposte si conviene all’unanimità che non rispondono alle necessità dell’Azienda. Di conseguenza il Gerente si riserva di fare altri passi dei quali darà poi comunicazione al Consiglio di Vigilanza. Informa pure di un progetto per conferenze durante l’epoca dell’Esposizione, ma non potendosi protrarre la seduta per altri impegni, si delibera di discutere intorno a tale oggetto nel giorno successivo. Pel che si terrà seduta Mercoledì 28 corr/. alle ore 14.

 

La seduta è levata alle ore 15.20

 

Erminio Bozzotti

Luigi Origoni

Giulio Ricordi",negative,negative,negative,fear
176,CLET002631,28.0,2.0,1906.0,,copialettere,Ricordi,Giulio,"Seduta del 28 Febbraio 1906

 

 

Presenti: Giulio Ricordi, Cav. E. Bozzotti - Nob. L. Origoni

 

La seduta è aperta alle ore 14.

 

Si dà lettura del precedente verbale, che è approvato.

In continuazione della seduta di jeri si discute intorno alla proposta di Conferenze durante l’Esposizione.

Il Gerente spiega il progetto a lui presentato e pel quale si riservò di riferire.

Dopo discussioni si decide all’unanimità di far plauso al progetto, dichiarando in pari tempo che la Ditta non può associarsi al suddetto, in quanto esorbita da quanto è prescritto dal patto sociale.

 

La seduta è sciolta alle 14 e 45.

 

Erminio Bozzotti

Giulio Ricordi

Luigi Origoni",negative,negative,negative,sadness
179,CLET002632,2.0,4.0,1906.0,,copialettere,Campanari,Umberto,"Seduta del 2 Aprile 1906

 

 

Presenti: Giulio Ricordi, Cav. E. Bozzotti, Conte Giuseppe Visconti di Modrone, Nob. Luigi Origoni, Avv. Campanari.

 

La seduta è aperta alle ore 14. È approvato il precedente verbale.

 

Il Gerente informa che il M.o Puccini è in trattative con D’Annunzio per un libretto d’opera, e di conseguenza è in trattative colla nostra ditta per la cessione dell’opera stessa. Se non che vi sono alcune difficoltà di massima che meritano attento esame.

Innanzi tutto non crede opportuno che la casa tratti direttamente con D’Annunzio per quelle responsabilità che potrebbero nascere qualora Puccini non musicasse il libretto: questo già ha fatto sapere Puccini stesso, consigliandolo a combinare direttamente col poeta. Poi il M.o Puccini mette per una delle condizioni il prolungamento delle percentuali relative a Bohème e Tosca secondo la durata prevista dalla legge, anziché pel limite fissato dai rispettivi contratti. Anche su questo punto il Gerente ha dichiarato al M.o Puccini non credere possibile una intesa. Trattandosi di cosa importante ha creduto opportuno riferire al Consiglio di vigilanza.

I Signori Consiglieri discutono la cosa sotto differenti aspetti e desiderano anche l’opinione del consulente avv. Campanari.

Questi trova pericoloso il portare cambiamento radicale a contratti esistenti da anni e sui quali la Ditta ha basato i propri calcoli. In fondo sono contratti di sorte: se cattivi per la ditta, questa ne avrebbe sopportato tutti i danni: ma non è equo che una delle parti, vedendo che l’altra pure ne consegue beneficio venga a dire: ora di questo beneficio ne voglio ancora una parte per me. Tutto sommato è una quistione di massima che è opportuno non manomettere.

Il Gerente fa osservare che Puccini non può lamentarsi di contratti che così come esistono gli fruttarono circa un milione, senza tutte quelle spese e quelle nojè che hanno pesato esclusivamente sulla casa. Ammette possibile un prolungamento d’interessenza per Manon Lescaut la quale non si volle lasciar rappresentare in Francia per ragioni di convenienza.

Dopo minuziosa discussione i Signori Consiglieri convengono unanimi nel seguente deliberato:

“Esaminate le condizioni chieste dal M.o Puccini per il contratto di un’opera nuova:

-       Ritenuto che con dette condizioni il M.o Puccini imporrebbe l’onere di ritoccare i contratti passati in modo da poter percepire i diritti di autore per tutta la durata prevista dalla legge in luogo del periodo limitato stabilito coi contratti già esistenti.

-       Il Consiglio di Vigilanza unanime delibera di rispondere al M.o Puccini che per quistioni di massima la Ditta non crede di ritornare sui contratti già stipulati.

-       Quanto al nuovo contratto lascia al Gerente di entrare in trattative a quelle condizioni che crederà più opportune.

La commissione di Vigilanza lascia pure al Gerente la facoltà di entrare in trattative col M.o Franchetti per una nuova opera”

Il Gerente espone poi come, per lo sviluppo preso dalle Officine si richiedano provvedimenti radicali per un ampliamento delle stesse e che in proposito già fece alcuni studi coll’architetto Brioschi: propone ai Signori Consiglieri di fare un sopraluogo in giorno da stabilirsi allo scopo di vedere quali provvedimenti sieno del caso. Così rimane stabilito e la seduta è sciolta alle ore 16.

 

Erminio Bozzotti

Luigi Origoni

Giulio Ricordi

 

 

 

 ",negative,negative,negative,sadness
189,CLET002633,25.0,10.0,1906.0,,copialettere,Ricordi,Giulio,"Seduta del 25 Ottobre 1906

 

 

Presenti: Giulio Ricordi Gerente - Cav. Erminio Bozzotti - Nob. Luigi Origoni.

 

La seduta è aperta alle ore 14.20.

 

Il Gerente presenta il progetto di Bilancio 1905 - 06: i Sig.ri Consiglieri Bozzotti ed Origoni si recano negli Uffici di Ragioneria per le opportune verifiche e confronti.

Ripresa la seduta si stabilisce l’Assemblea dei Soci pel 12 prossimo novembre alle ore 14 e 30.

Quindi il Gerente da comunicazione delle trattative iniziate coll’Assicurazione Reale per locali destinati all’Amministrazione ed al Negozio di vendita. Il Signor Gustavo Quinterio che già altra volta ebbe a parlare col Signor Chapelle delle Assicurazioni è invitato a prender parte alla seduta.

Il Gerente rende conto di un sopraluogo fatto alcuni giorni prima ed il S.r Quinterio delle domande relative alla locazione. Tali domande si trovano troppo onerose.

Il Consigliere Origoni fa speciali considerazioni riflettente le attuali locazioni. Si esaminano le piante relative. Il Consigliere Bozzotti da alcune spiegazioni, conoscendo benissimo i nuovi locali proposti. Si delibera di non respingere in modo assoluto le proposte fatte, di continuare le trattative senza impegnarsi ed arrivare così alla prossima assemblea cui si proporrà il difficile problema.

 

La seduta termina alle ore 16 e 45.

 

Erminio Bozzotti

Giulio Ricordi

Luigi Origoni

",negative,negative,negative,sadness
193,CLET002634,20.0,12.0,1906.0,,copialettere,Campanari,Umberto,"Sedute del 20 Dicembre 1906

 

 

Presenti: Giulio Ricordi - Comm. Giuseppe Sullam - Nob. Luigi Origoni - Conte Giuseppe Visconti - Cav. Erminio Bozzotti - Presenzia anche l’Avv.o Cav. Umberto Campanari.

 

Aperta seduta alle 14.30.

 

Il Gerente informa che per notizie assunte dal signor Avv. Campanari, la demolizione della Casa No 1 in Via Omenoni si effettuerà entro 2 anni circa, 3 al massimo. Non potendo la nostra amministrazione stare sull’eventualità di trovare nuova sede opportuna, ha creduto necessario continuare le ricerche, dopo che si era rinunciato alle trattative coll’Assicurazione Reale. Crede aver trovato i locali addatti nella Casa d’angolo Via Manzoni e Via Andegari ora di proprietà della Ditta Franzi & C. ed ha iniziato subito le trattative col rappresentante S.r Morotti. Dà lettura delle lettere del S.r Morotti e comunica le piante relative.

Interloquiscono in proposito tutti i Signori Consiglieri e si interpella l’Avv. Campanari intorno alla portata dei contratti d’affitto ora in corso tanto in Via Omenoni quanto in via S.a Margherita.

L’Avv. Campanari crede non vi saranno troppe difficoltà per venire ad una intesa, senza altresi incorrere in troppi sacrifici finanziari.

Il Comm. Sullam troverebbe opportunissimo unire il negozio di vendita alla sede dell’Amministrazione: l’angolo ora occupato dalla ditta Franzi in via provvisoria è senza dubbio ottimo.

Il Gerente conviene pienamente in tale opinione, ma crede che il locale sarà affatto insufficiente.

Il Comm. Sullam domanda se non si potrebbe unirvi alcuni ammezzati.

Il Gerente ed il Conte Visconti credono che il nostro genere di commercio non si presti ad una suddivisione di piani: il Gerente però soggiunge che terrà in particolare conto le raccomandazioni del Comm. Sullam.

Il Consiglio delibera di incaricare la Gerenza di continuare  le iniziate trattative e condurle a buon fine nel miglior interesse della Ditta.

 

La seduta si leva alle ore 16 e 15.

 

Giuseppe Visconti di Modrone

Giulio Ricordi

Luigi Origoni

Giuseppe Sullam

Erminio Bozzotti",negative,negative,negative,sadness
199,CLET002635,17.0,1.0,1907.0,,copialettere,Campanari,Umberto,"Seduta del 17 Gennaio 1907

 

 

Presenti: Gerente Comm. Giulio RIcordi, Comm. Erminio Bozzotti, Comm. Giuseppe Sullam, Avv.to Campanari.

 

La seduta è aperta alle ore 14.30.

 

L’Avv. Campanari informa circa le trattative corse coll’Amministrazione Franzi, per l’affitto dei nuovi locali uso Amministrazione in Via Andegari - Manzoni.

Si è riusciti a ridurre l’affitto annuo a £ 1600 tanto per l’intiero apartamento del primo piano che per gli ammezzati, purché restino a carico della Ditta assuntrice tutte quelle riparazioni che occorreranno per l’addattamento dei locali, obbligandosi però il Sig. Franzi all’impianto del calorifero e all’ampliamento delle finestre degli ammezzati. Informa inoltre che col Settembre 1909 saranno pure liberi i negozi ora occupati dalla Ditta Franzi; Pacellini e Maggi, coll’affitto annuo complessivo di £ 10000.

Si delibera all’unanimità di divenire al definitivo contratto d’affitto a condizione però che l’Amm. Franzi ci assicuri i tre negozi sopra nominati (s’intende che le spese di riparazione, adattamenti di vetrine, pavimenti, soffitti ecc. a carico Franzi) al prezzo complessivo di £26000 annue.

Si delibera inoltre di far pratiche presso il Sig. Consonni, proprietario degli attuali locali, per addivenire ad una risoluzione amichevole, se possibile o meno gravosa, dell’attuale contratto d’affitto scadente al 10 Settembre 1910.

 

La seduta è tolta alle ore 15.50

 

Giuseppe Sullam

Erminio Bozzotti

Giulio Ricordi",negative,neutral,negative,sadness
203,CLET002636,19.0,1.0,1907.0,,copialettere,Campanari,Umberto,"Seduta del 19 Gennaio 1907

 

 

Presenti: Gerente Comm. Giulio Ricordi, Conte Giuseppe Visconti di Modrone, Comm. Erminio Bozzotti, Comm. Giuseppe Sullam, Nob. Luigi Origoni, Avv.to Campanari.

 

La seduta è aperta alle ore 11.

 

L’Avv. Campanari da comunicazione della risposta Franzi, il quale dichiara che non può impegnarsi per l’affitto dei Negozi pel 1909.

Il Gerente fa osservare come, le trattative precorse, davano piena lusinga che si sarebbe combinato anche per i negozi, coll’aggiunta di quello ora occupato dalla ditta Maggi.

L’Avv. Campanari conferma anzi che veniva richiesto per detto negozio la somma d’affitto annuo in £4300.

Comm. Sullam osserva che l’accettazione per parte nostra della cifra totale d’affitto in £26000 all’anno era basata sull’aggiunzione dei negozi.

Dopo lunga discussione, i Signori Consiglieri osservano che essendo di assoluta convenienza per la ns. Amministrazione poter aggiungere anche i Negozi, in seguito al rifiuto del Sig. Franzi, deliberano di sospendere ogni trattativa.

Incaricano la Gerenza di continuare nelle ricerche di nuovi locali.

 

Si leva la seduta alle ore 11.45.

 

Giuseppe Sullam

Erminio Bozzotti

Luigi Origoni",negative,negative,negative,sadness
209,CLET002637,12.0,2.0,1907.0,,copialettere,Campanari,Umberto,"Seduta del 12 Febbraio 1907

 

 

Presenti: Nob. Luigi Origoni - Comm. Giuseppe Sullam - Comm. Erminio Bozzotti

Assiste il Consulente legale Avv. Umberto Campanari.

 

La seduta è aperta alle ore 14.30

 

Il Nob. S.r Origoni scusa l’assenza del Gerente ed informa il Consiglio di Vigilanza delle pratiche fatte per l’affitto dei locali ad uso amministrazione in Via San Pietro all’Orto a mezzo del S.r Avv. Campanari. Lo stesso riferisce in merito alle pretese del S.r Merli. Esprime il parere che trattandosi di subaffitto abbia ad intervenire alla stipulazione del contratto il proprietario per ratificare gli accordi da prendersi col Signor Merli.

I S.ri Consiglieri sono favorevoli ad addivenire alla stipulazione del contratto di affitto, esprimendo però il desiderio che il canone annuo non abbia a superare le Lire tredicimila. Si potrà, al caso, anche accordare un compenso per i mesi dal 29 Marzo 1907 al 29 settembre dello stesso anno. La Ditta potrà provvedere all’impianto del calorifero ed alle riparazioni ed addattamenti necessari.

Su tali basi di massima il Consiglio di vigilanza opina essere conveniente che la Gerenza abbia a stipulare definitivo contratto.

Il Consigliere Origoni dà comunicazione ed il Consiglio di Vigilanza prende atto:

-       Che il Comm. Giulio Ricordi ha alienato agli Eredi del compianto Giuseppe Pisa Lire venticinquemila del conto corrente non disponibile e che furono dati gli opportuni ordini alla Ragioneria per le necessarie annotazioni.

Si prende pure atto che il Gerente ha dato le seguenti disposizioni:

1°- Che nei registri della Ditta non abbia più a figurare conto corrente a favore del S.r Ing. Tito Ricordi per nessun titolo e che abbia ad essere chiuso quello esistente in suo nome sia in conto personale, sia in conto viaggi.

2°- che il S.r Tito Ricordi d’ora innanzi non abbia a prelevare dalla Cassa della Ditta altro che la somma di Lire Cinquecento mensili a partire dal Marzo prossimo, dovendo tutte le altre somme essere a disposizione della persona che verrà indicata dal Consiglio di Vigilanza ⎼ ritenute che tali somme saranno costituite dal residuo onorario fissato in Lire novemilaseicento annue e da quella interessenza sull’utile proveniente dalle filiali nella misura già stabilita e che viene consolidata in un minimo di Lire seimilaquattrocento annue.

3°- Che in occasione di viaggi per affari della Ditta l’Ing. Tito Ricordi percepirà, oltre le spese effettive pel viaggio di trasferta, una diaria stabilita in Lire cinquanta al giorno.

4°- Che l’Ing. Tito Ricordi sia tenuto a dare il conto di ogni singolo viaggio in modo che non abbiano a rimanere partite in sospeso. In caso che al medesimo occorressero fondi per speciali spese di rappresentanza nei luoghi ove non abbiano sede le filiali, lo stesso sia munito di lettera di credito colla quale potrà prelevare le somme necessarie, dando conto di volta in volta di ogni spesa.

5°. Che furono impartiti ordini a tutte le filiali di non dare ad alcuno addetto all’Amministrazione, e compresi pure figli e parenti del Gerente, per nessun titolo, anticipazione di danaro ⎼ tenendo responsabili i direttori delle filiali in proprio, nel caso che anticipazioni venissero fatte.

Il Consiglio di Vigilanza in ordine alla disposizione presa dal Gerente e di cui a N°2 incarica il S.r Avv. Campanari di disporre delle somme che residuassero a credito del S.r Tito Ricordi oltre le Lire Seimila annue per provvedere a seconda delle intenzioni ricevute.

Su proposta del S.r Comm. Sullam e dopo discussione avuto cogli altri intervenuti il Consiglio di Vigilanza considerato che l’andamento della Ditta va assumendo di giorno in giorno maggiore importanza d’affari ⎼ ritenuto di conseguenza che il lavoro del Gerente viene ad aumentare mentre va diminuendo l’ajuto che gli viene dato dagli attuali addetti all’Amministrazione fa voti perché il Gerente voglia interessarsi a trovare un personale per coadjuvarlo e sia tale da dare affidamento che anche per l’avvenire l’opera sua abbia ad essere utile ed efficace per il regolare andamento degli affari.

In termini generali su mozione del S.r Com. Sullam si discute sulla opportunità di uno studio per scindere l’attuale azienda in due parti, facendo della parte industriale (officine) una società con altra forma di quella attuale, mantenendo ferma la Società in accomandita semplice per quanto si attiene al patrimonio diritti d’autore e relative esecuzioni.

 

La seduta è tolta alle ore 16 e 30.

 

Erminio Bozzotti

Luigi Origoni",negative,negative,negative,fear
216,CLET002638,8.0,5.0,1907.0,,copialettere,Campanari,Umberto,"Seduta del 8 Maggio 1907

 

 

Presenti: Giulio Ricordi, Conte Giuseppe Visconti di Modrone, Comm. Erminio Bozzotti, Nob. Luigi Origoni, il Comm. Sullam è assente da Milano. Assiste l’Avv. Campanari.

 

La seduta è aperta alle ore 14.

 

Il Gerente informa dei motivi per quali non ebbe effetto il contratto di locazione in Via S. Pietro all’Orto. Perciò è necessario ricominciare le ricerche, in quanto che il problema degli affitti si presenta sempre più difficile e si raggiungono prezzi favolosi. Ha riunito i Signori Consiglieri per informarli di una combinazione favorevolissima presentatasi in questi.

L’Avv. Campanari che fu il tramite delle prime trattative potrà informare.

Avv. Campanari avverte trattasi del fabbricato annesso al Teatro alla Scala, e conosciuto sotto il nome di Casino Ricordi. Il Municipio ha aquistato la in Via Omenoni allo scopo di radunarvi gli Uffici sparsi in S. Giovanni alle Case Rotte ed in Piazza alla Scala. La richiesta è di 35/m lire annue, obbligo di tutti gli addattamenti a carico Nostro e della demolizione ammezzati.

I Signori Consiglieri trovano opportunissima la località e fanno osservazioni sugli oneri che si verrebbero ad assumere.

Visconti e Bozzotti giudicano in massima, ottimo il progetto, sia perché dà sede decorosa alla nostra Ditta, sia perché risponde ad un concetto espresso più volte di riunire, cioè, l’Amministrazione al negozio di vendita.

Origoni osserva che la piazzetta della Scala non è di molto passaggio, però portando come si vuole le vetrine al limitare delle arcate si guadagna un richiamo maggiore. Certo sarà grave la spesa di addattamento che valuta così ad occhio e croce da 40 a 50/m lire a dir poco. Perciò crede necessario un progetto di massima ben dettagliato. Campanari osserva che in tutti i modi questo progetto è necessario per presentarlo all’autorità competente.

Il Gerente diche che sarà possibile subaffittare qualche negozio e forse anche qualche locale in modo che la somma complessiva di affitto ed addattamento verrà diminuita.

In seguito a tale discussione il Consiglio crede opportuno che il Gerente continui nelle trattative e riferisca poi.

 

La seduta è levata alle 15 e 30

 

Giuseppe Visconti di Modrone

Luigi Origoni

Erminio Bozzotti

Giulio Ricordi",negative,negative,negative,sadness
222,CLET002639,17.0,5.0,1907.0,,copialettere,Campanari,Umberto,"Seduta del 17 Maggio 1907

 

 

Presenti: Giulio Ricordi Gerente – Conte Giuseppe Visconti di Modrone - Comm. Erminio Bozzotti – Comm. Giuseppe Sullam - Nob. Luigi Origoni – Avv. Umberto Campanari.

 

La seduta è aperta alle ore 10 e 15.

(il Comm. Sullam, assente nella seduta dell'8 corr/.)

 

Il Gerente informa che, nelle ricerche di locali per l'Amministrazione ed eventualmente pel Negozio di vendita si è presentata una combinazione che si crede favorevolissima: l'affitto, cioè, del così detto Casino Ricordi attiguo al Teatro alla Scala. Venne dato incarico all'Avv. Campanari delle opportune trattative.

Avv. Campanari informa delle trattative iniziate coll'Assessore Comunale S.r Pressi: in seguito a queste venne fatto un sopraluogo coll'Architetto S.r Brioschi ed il capo Mastro S.r Noseda onde constatare quale spesa occorrerebbe per rendere addatta la casa agli Uffici di amministrazione ed al negozio. La spesa si aggirerebbe sulle Lire 83,000. Il canone annuo richiesto è di £35,000, ma che si può ridurre a 30/m.a

Il Gerente fa osservare che una parte dei locali terreni si può subaffittare, con un probabile ricavo di £ 8 o 10/m. L'affitto dovrebbe durare fino alla scadenza della nostra Società.

L'Avv. Campanari Soggiunge che verrebbe tolto, ben inteso, lo scorcio dell'orinatojo ora esistente e verrebbe sistemata la piazzetta della Scala.

Tutte queste notizie sono date a completamento di quelle già fornite nella precedente seduta, e per sapere se il Consiglio creda opportuno condurre a fine le trattative.

Il Comm. Sullam, assente l'8 Maggio, è lieto per le informazioni oggi avute e si unisce agli altri Consiglieri nell'esprimere il voto che tale progetto possa venire condotto a compimento.

 

La seduta è tolta alle ore 11,15.

 

Giuseppe Sullam

Luigi Origoni

Giuseppe Visconti di Modrone

Giulio Ricordi",negative,negative,negative,fear
229,CLET002640,26.0,6.0,1907.0,,copialettere,Ricordi,Giulio,"Seduta del 26 Giugno 1907

 

 

Presenti Giulio Ricordi, Gerente – Comm. Giuseppe Sullam, Comm. Erminio Bozzotti – Nob. Luigi Origoni.

 

La seduta è aperta alle ore 14. Si approva il verbale della precedente seduta.

 

Il Gerente informa delle continue trattative col Municipio: ma a nulla di concreto si è arrivati, non per altro, a quanto si assicura, per la difficoltà di collocare gli Uffici ora esistenti nel così detto Casino Ricordi. In ogni modo noi abbiamo confermato le nostre offerte, sollecitando una soluzione. Intanto, abbiamo il diritto di rimanere dove siamo, sino al 1910.

Comm. Sullam osserva che intanto abbiamo tempo per provvedere.

Il Gerente rammenta il progetto di ampliamento delle Officine, coll'acquisto di un terreno addatto: ogni giorno più ciò si rende necessario ed ha la convinzione che vi sia ancora da escogitare non poche risorse nelle Arti grafiche in genere.

Comm. Sullam, e gli altri Consiglieri approvano, dice che il Gerente può benissimo continuare le ricerche di terreni: ve ne sono anche verso Loreto che potrebbero essere convenienti.

Il Gerente crede non si possa allontanarsi di molto: bisognerà conciliare questa necessità con quella economica.

I Signori Consiglieri approvano che si continuino le ricerche, autorizzando al caso di fare anche un compromesso, intorno al quale si potrà deliberare.

 

La seduta è terminata alle 15 e 20.

 

Giuseppe Sullam

Luigi Origoni

Erminio Bozzotti

Giulio Ricordi",negative,negative,negative,sadness
233,CLET002641,18.0,10.0,1907.0,,copialettere,Verdi,Giuseppe,"Seduta del 18 Ottobre 1907

 

 

Presenti: Giulio Ricordi Gerente - Comm. Erminio Bozzotti - Nob. Luigi Origoni - Comm. Giuseppe Sullam - Conte Giuseppe Visconti di Modrone.

 

La seduta è aperta alle 14,30. È approvato il verbale della precedente seduta.

 

Il Gerente presenta il bilancio 1906 - 907 ⎼ il quale viene esaminato partita per partita dai Signori Consiglieri di vigilanza confrontando le risultanze con quelle dell’anno 1905-906. In generale si constata un assai soddisfacente risultato.

Il Comm. Sullam fa alcune osservazioni intorno alla rivista “Ars et Labor” e così il Consigliere Origoni.

Il Gerente rammenta che fu autorizzato a pubblicare detta rivista per 2 anni, cercando ogni mezzo per ridurre la passività. Un solo anno è passato: aveva promesso di ridurre il passivo alla metà, nel primo anno ed è con vera soddisfazione che può dire di avere mantenuta la promessa: tenterà di avere ancora miglior risultato nell’anno prossimo. Ma non crede si possa pensare a sopprimere tale pubblicazione la quale crede abbia un avvenire.

I Signori Sullam e Bozzotti approvano i deprezzamenti fatti, i quali consolidano sempre più il bilancio Sociale.

Sullam osserva che verificandosi una certa quale giacenza di cassa, sarebbe il caso di utilmente impiegarla.

Il Gerente avverte che ha disposto per la restituzione totale del credito Verdi, soddisfacendo così ad un desiderio espresso più volte dal Consiglio. Rammenta poi il progetto d’acquisto di terreno per l’ampliamento delle Officine: crede che fra il momento opportuno per uno sviluppo d’Arti Grafiche.

Sullam approva tale concetto, ma non crederebbe impegnarsi in acquisto di terreno se non quando vi sia certezza di vendita delle attuali officine.

Il Gerente osserva che ebbe già qualche offerta ma crede doversi in ciò usare molta prudenza perché ove trapelasse che la ditta desidera realizzare la proprietà di Viale Vittoria, ne verrebbe un deprezzamento nelle offerte d’acquisto.

Sullam osserva le rilevanti spese giudiziarie e vorrebbe conoscere quale è la posizione effettiva dell’Avv. Campanari.

Il Gerente risponde che vi furono cause importanti, trattate con molto acume dall’Avvocato Campanari, avendo risultati favorevoli. Quella importantissima della Gramophone è ancora sub judice, la detta Compagnia avendo ricorso in Cassazione. Le complicazioni del nostro commercio derivanti dalle differenti leggi degli stati, dalle varie convenzioni, richiedono quasi giornalmente il parere di un legale pratico della materia. Si presentano ora nuove complicazioni per il diffondersi della proprietà letteraria: ciò è oggetto di non facili studi, di ricerche non sempre fortunate di agenti e rappresentanti in lontani paesi, quali Il Messico, l’Uruguai, l’Argentina ecc. Si sta studiando l’opportunità di un viaggio in quelle regioni e si vedrà se sia il caso e la possibilità di incaricarne l’Ing. Tito Ricordi, il quale nello studio di tale quistioni si mostrò esperto, come diede prova ultimamente in quella che chiamerà la campagna di Nuova York.

Sullam desidera informazioni relative all’Avv. Campanari e  sapere se il Gerente ha pensato a persona adatta per coadjuvare il Cav. Tornaghi.

Il Gerente dice che spera aver trovato la persona: è l’Attuale direttore del Magazzino il quale ha dato prova di avere qualità non comuni. Il Magazzino è ora organizzato benissimo, e vi sono due impiegati che possono assumere il posto di Direttore e Vice Direttore. Intanto il Signor Colombo sta, nelle ore antimeridiane e fino alle ore 15 negli Uffici dell’Amministrazione iniziandosi così alla pratica degli Affari.

Origoni crede che la scelta sia opportuna.

Il Consiglio approvando il bilancio, delibera che l’Assemblea dei Soci sia convocata pel 12 prossimo Novembre e che i pagamenti abbiano luogo il successivo 14.

Il Gerente, prima di sciogliere la seduta informa che, pendendo ora quistione coll’Agenzia delle tasse per quanto reflette la Ricchezza Mobile, si ha il dubbio che in qualche modo l’Agente conosca i risultati di anteriori bilanci, avendo citato cifre corrispondenti a quelle dei bilanci stessi chiede se non sarebbe prudente non più distribuire copie delle rimanenze ai Singoli soci, ma invece invitarli ad esaminare il bilancio nei nostri Uffici di Ragioneria.

Bozzotti dice questo va benissimo: la nostra non è Società Anonima ed altre in accomandita invitano precisamente i Soci ad esaminare il Bilancio presso gli Uffici Sociali.

Origoni e Sullam approvano.

 

Dopo di che la Seduta è levata alle ore 16.

 

Giuseppe Sullam

Giuseppe Visconti di Modrone

Giulio Ricordi

Luigi Origoni",negative,negative,negative,sadness
243,CLET002642,20.0,1.0,1908.0,,copialettere,Ricordi,Manolo,"Seduta del 20 Gennaio 1908

 

 

Presenti: Giulio Ricordi, Gerente - Comm. Erminio Bozzotti - Conte Giuseppe Visconti - Comm. Giuseppe Sullam - Prendono parte a tale seduta l’Avv. Cav. Umberto Campanari - il S.r Diego Brioschi, Architetto - Sig.r Manolo Ricordi direttore delle Officine.

 

La seduta è aperta alle ore 10.

 

Il Gerente rammenta come da circa due anni insista nella necessità di ampliare le Officine, le quali assolutamente non rispondono più ai bisogni industriali e, si può dire, sono un lucro cessante e un danno emergente. Espone quanto si è fatto relativamente a ricerche di terreni e come dopo replicati sopraluoghi l’attenzione siasi fermata su due, in ciò pienamente d’accordo coll’Arch.o Brioschi e Manolo Ricordi.

Bozzotti osserva che non crede il momento opportuno di ampliare, giacché pare che attualmente le Arti grafiche non si trovino in prospero non si trovino in prospero stato.

Gerente non ha che a confermare quanto dettagliatamente espose nella relazione di bilancio ed è persuaso che vi sia posto benissimo per un più ampio sviluppo.

Sullam non nega, non ammette, ma soprattutto è impensierito del grave impegno cui si va incontro.

Gerente ha certamente pensato a ciò: crede che i Signori Consiglieri hanno sempre constatato la cautela colla quale si provvede agli impegni: crede che si possa in questo momento effettuare l’importante operazione, senza andare incontro a pericoli finanziari. D’altra parte abbiamo, si può dire il nostro salvadanaio nell’attuale proprietà in Viale Vittoria, la quale convenientemente posta in vendita, né darà un cospicuo ricavo.

Sullam ⎼ insiste nel consigliare la vendita delle attuali Officine, possibilmente prima di ogni impegno.

L’Arch.o Brioschi osserva che è difficile trovare chi faccia un aquisto così rilevante senza averne la immediata consegna: d’altra parte se si insiste per la vendita, ciò può far diminuire il valore delle offerte.

In seguito a ciò si esaminano le varie proposte corredate da relative piante che presenta l’Arch.° Brioschi: tale esame richiede lungo tempo, sia per le spiegazioni fornite dallo stesso architetto, sia per le osservazioni di pratica esposte dal Direttore delle Officine Signor Manolo Ricordi.

Il Gerente uditi i vari pareri, propone che si continuino gli studi, sia per concretare un progetto di massima, sia per esaminare offerte d’acquisto delle Officine in Viale Vittoria, sia per studiare quei provvedimenti finanziari che saranno del caso, riservandosi di radunare il Consiglio di Vigilanza per definitive proposte.

 

I Signori Consiglieri accettano tale proposta e la Seduta è sciolta alle ore 11 e 45.

 

Giuseppe Sullam

Giuseppe Visconti di Modrone

Giulio Ricordi

Luigi Origoni

Erminio Bozzotti",negative,negative,negative,sadness
252,CLET002643,9.0,5.0,1908.0,,copialettere,Ricordi,Manolo,"Seduta del 9 Maggio 1908

 

 

Presenti: Giulio Ricordi, Gerente - Conte Giuseppe Visconti di Modrone - Comm. Giuseppe Sullam - Nob. Luigi Origoni - Il Comm. E. Bozzotti avverte essere assente da Milano.

Assistono alla seduta: Avv. Umberto Campanari, Arch.° Diego Brioschi - Ing. Tito e Manolo Ricordi.

 

La seduta è aperta alle 10 e 10. Il verbale precedente è approvato.

 

Il Gerente comunica che fu acquistata ad ottime condizioni la nuova opera di Goldmark “Racconti d’inverno” che ebbe ora grandissimo successo.

Comm. Sullam raccomanda venga studiata la quistione relativa alle pensioni per gli impiegati della Ditta ⎼ questione alla quale già in precedenza ebbe ad accennare il Gerente.

Gerente avverte che già ne fece oggetto di studio, unitamente all’Avv. Campanari. Informa poi di nuove trattative per l’acquisto di aree per le Officine: ma prima desidera venga data lettura di una relazione ch’egli fece stendere ai Signori Tito e Manolo Ricordi, già direttore il primo, attuale direttore il secondo. Tale relazione ha lo scopo di porre termine a vaghi apprezzamenti che vennero formulati intorno ai criteri amministrativi che regolano le Officine stesse. Ciò crede necessario prima di presentare proposte, perché così i S.ri Consiglieri si potranno formarsi un giusto criterio e deliberare con piena conoscenza di causa. Invita il direttore delle Officine a dare lettura della relazione.

Questa è fatta con grande abbondanza di dettagli, appoggiate su cifre statistiche: il Consiglio approva la relazione che sarà posta negli Atti.

Il Gerente informa delle nuove trattative in corso e spiega la convenienza per la ditta di passare all’acquisto dell’area con unita parte già fabbricata dello stabilimento Turkeimer ed invita il S.r Arch.o Brioschi a fare dettagliato rapporto in merito.

L’architetto Brioschi presenta la pianta dell’attuale proprietà Turkeimer ed i vari progetti di massima perché venga ad essere addattata alla speciale industria della ditta ed in pari illustrando il progetto, risponde a tutte le spiegazioni che gli vengono richieste.

I Signori Consiglieri di vigilanza in massima giudicano conveniente la proposta e di conseguenza autorizzano il Gerente ad entrare in trattative per l’acquisto dell’area e stabili Turkeimer dando incarico altresì di convocare una assemblea straordinaria dei Soci per la definitiva approvazione.

 

La seduta è levata alle ore 11 e 45.

 

Giuseppe Sullam

Giulio Ricordi

Luigi Origoni",negative,negative,negative,fear
264,CLET002644,20.0,10.0,1908.0,,copialettere,Ricordi,Giulio,"Seduta del 20 Ottobre 1908

 

 

Presenti: Giulio Ricordi, gerente - Nob. Luigi Origoni - Comm. Erminio Bozzotti - Comm. Giuseppe Sullam.

 

La seduta è aperta alle ore 14 e 40. Si approva il verbale precedente.

 

Il Gerente informa che avendolo avvertito l’Ing. Tito Ricordi essere stato chiuso appunto ora il bilancio 1907- 1908 ⎼ ha creduto opportuno invitarlo a presenziare la seduta. In seguito a ciò l’Ing. Tito Ricordi entra in sala di Consiglio ed informa i Signori Consiglieri tanto delle definitive risultanze, quanto di alcuni criteri seguiti.

I Signori Sullam, Bozzotti, Origoni chiedono parecchie spiegazioni intorno ai criteri pei quali si fecero sensibili ammortamenti. In proposito danno spiegazioni tanto L’Ing. Ricordi, quanto il Gerente, dimostrando l’opportunità di tali ammortamenti prudenziali in vista della spesa d’acquisto delle nuove officine e delle spese cui si va incontro per il compimento delle Officine stesse.

I Consiglieri di Vigilanza, visto che nonostante ciò, il bilancio può dare un dividendo uguale a quello dello scorso anno e che a questo dividendo può per ora provvedere la Cassa Sociale, approvano in massima il bilancio 1907-08 così com’è stillato, salvo più dettagliato esame e definitiva approvazione in una prossima seduta, che viene stabilita pel 27 corr/. ad ore 14.30

Il Gerente avverte che, com’ebbe a prevedere, e come parecchie volte annunciò, vi sarà pel fine d’anno un impegno non indifferente per le spese di finimento delle Officine. Ha incaricato l’Arch.o Brioschi e l’Ing. Ricordi di fare un preventivo.

L’Ing. Ricordi dice che infatti ciò venne eseguito, risultando un impegno extra da 400 a 456 mila lire.

Il Gerente soggiunge che, secondo i criteri amministrativi da lui sempre osservati e seguiti, sarebbe spaventato da una tale cifra, ove non lo rassicurasse quella specie di salvadanajo che sono le attuali Officine. In ogni modo crede opportuno non affrettarne la realizzazione, ma aspettare il momento favorevole.

Il Comm. Sullam dice che si potrà provvedere in vari modi ad una operazione di credito; opina che il migliore sia quello di combinare colla Cassa di Risparmio.

In proposito interloquiscono tutti i presenti riservandosi il Gerente di informare poi.

Il Gerente informa i S.ri Consiglieri di una proposta per parte dell’Ing. Ricordi alla quale, del resto si associa, perché da lui stessa più volte vagheggiata.

L’Ing. Tito Ricordi comincia col far rimarcare gli scopi palesi, e gli scopi occulti della Società Teatrale Italo - Argentina. Non v’ha dubbio che nei concetti occulti di questa Società vi sia una intesa di guerra verso la Casa G. Ricordi e C ⎼ della quale si vede di male occhio il continuo espandersi. Dà dettagliata ragione di tali induzioni, delle quali si hanno anche prove palmari. Da ciò è ritornata a galla l’idea di una Agenzia Teatrale, della quale spiega le influenze che potrebbe avere.

Origoni presenta varie osservazioni in proposito e così Sullam e Bozzotti.

Rispondono in proposito il Gerente e l’Ing. Ricordi ed il Consiglio di Vigilanza si riserva di esaminare meglio la proposta in una prossima seduta.

 

Alle ore 15 e 45 la seduta è tolta.

 

Giuseppe Sullam

Luigi Origoni

Erminio Bozzotti

Giulio Ricordi",negative,negative,negative,fear
270,CLET002645,27.0,10.0,1908.0,,copialettere,Ricordi,Giulio,"Seduta del 27 Ottobre 1908

 

 

Presenti: Giulio Ricordi, Gerente. Comm. Erminio Bozzotti - Comm. Giuseppe Sullam - Nob. Luigi Origoni.

 

La seduta è aperta alle ore 14. Si legge il verbale della precedente seduta e viene approvato.

 

Il Gerente a norma di quanto veniva stabilito appunto nella seduta 20 Ottobre, presenta il bilancio 1907-908 ed i relativi documenti. Il tutto viene preso in particolareggiato esame dai Signori Consiglieri tanto per le opportune verifiche quanto pei confronti col bilancio antecedente.

Il Gerente dà tutti gli schiarimenti richiesti dai Signori Consiglieri, i quali si riservano di procedere ad un più minuto esame negli uffici di ragioneria, per poi stendere la relazione del Consiglio di Vigilanza all’Assemblea dei Soci.

In massima viene approvato il Bilancio 1907-908 e stabilito che l’Assemblea sia convocata pel giorno Novembre prossimo.

Il Gerente avverte che avrà disponibile pel giorno [dato mancante] Novembre le somme necessarie al pagamento del dividendo e si stabilisce perciò il giorno suddetto.

Il Gerente avverte che secondo la proposta del Comm. Sullam ha fatto i passi necessari presso la Cassa di Risparmio, e nessuna difficoltà si è elevata per accordare un prestito da 400 a 800/m. lire, nelle forme consuete, le quali tornano del resto più comode e vantaggiose che non con altri Istituti di Credito.

I Signori Consiglieri approvano.

Il Comm. Bozzotti, rammentando le riserve fatte nella precedente seduta relativamente ad una Agenzia teatrale, dice che le impressioni da lui avute in queste frattempo assicurano che il nuovo Ufficio verrebbe accolto favorevolmente da quanti vorranno trattare seriamente affari teatrali. Il Consigliere Origoni, che pure aveva fatto riserve, conferma quanto espone il Comm. Bozzotti.

Il Gerente, in seguito a ciò, si dichiara incoraggiato a fare la relativa proposta nella prossima Assemblea.

 

La seduta è levata alle 15 e 45.

 

Luigi Origoni

Giuseppe Sullam

Giulio Ricordi",negative,negative,negative,fear
274,CLET002646,11.0,3.0,1909.0,,copialettere,Ricordi,Giulio,"Seduta del 11 Marzo 1909

 

 

Presenti: Giulio Ricordi - Conte Giuseppe Visconti di Modrone - Comm. Giuseppe Sullam - Nob. Luigi Origoni - Comm. Erminio Bozzotti.

 

La seduta è aperta alle ore 10 e 15. Leggesi verbale precedente che viene approvato.

 

Il Gerente informa i Signori Consiglieri di un progetto riflettente la Casa in Via Berchet appartenente ad un Opera Pia e nella quale potrebbero trovare Sede e L’Amministrazione ed il negozio di vendita: espone dettagliatamente le precorse trattative e quali impegni verrebbe ad assumere con ciò la Ditta.

I Signori Consiglieri prendono tutti parte alla discussione, vagliando lungamente i vantaggi e gli oneri che ne deriverebbero: il Gerente fornisce tutti gli schiarimenti che possono meglio illustrare il progetto, il quale in ogni modo, anche se approvato dal Consiglio, dovrebbe poi presentarsi in Assemblea, in causa degli impegni che ne derivano. È urgente la cosa, in quanto che si richiede una decisione prima del 29 corr/. e deve anche deliberare in merito il Consiglio dell’Opera Pia interessata.

Si esamina il progetto di ristauro ideato dal S.r Ing. Mazzocchi, la nota delle spese occorrenti, e la nota degli affitti ora in vigore: viene discussa altresì la proposta di compenso alla ditta Faré per cessione affitto ora in corso e sgombero dei locali.

I Signori Consiglieri, prima di deliberare desiderano tenere una nuova Seduta, colla presenza del S.r Ing. Mazzocchi e questa viene indetta per giorno 13 corr/. alle ore 10.

 

La seduta è chiusa alle ore 11 e 45.

 

Giuseppe Sullam

Erminio Bozzotti

Giulio Ricordi

Giuseppe Visconti di Modrone",negative,negative,negative,fear
280,CLET002647,13.0,3.0,1909.0,,copialettere,Ricordi,Giulio,"Seduta del 13 Marzo 1909

 

 

Presenti: Giulio Ricordi, Gerente - Comm. Giuseppe Sullam - Conte Giuseppe Visconti di Modrone - Nob. Luigi Origoni - Comm. Erminio Bozzotti - Ing. Luigi Mazzocchi.

 

La seduta è aperta alle 10 e 10. Il verbale precedente è approvato.

 

Sono prese nuovamente in esame le proposte d’affitto della Casa in Via Berchet e quelle riflettenti il riordino della stessa, su progetto del S.r Ing. Mazzocchi, il quale presenta altresì le varie planimetrie della casa suindicata.

Si discute intorno alla rendita probabile dei vari affitti, in confronto degli oneri che verrebbe ad assumere la Ditta.

Il Consigliere Sullam presenta il conto di quanto importerebbe annualmente per anni 25 l’ammortamento, compresi gli interessi scalari, della somma richiesta tanto per il riordino dello Stabile, quanto per l'indennizzo alla Sartoria Faré per anticipata rescissione dell’affitto.

Il Cons.e Origoni propone di chiedere 30 anni di locazione, anziché 25, con che verrebbe diminuita la spesa annuale. Si incarica l’Ing. Mazzocchi di fare tale proposta al Presidente dell’Op.a Pia Ing. Piola, avvertendo che il Consiglio della Ditta vi insiste.

Trovandosi, in massima, conveniente la proposta ad onta degli oneri derivanti; tenuto calcolo del grande aumento odierno delle locazioni, si decide di indire una Assemblea dei Soci per Giovedì 18 Marzo 1909, alle ore 10, per deliberare definitivamente.

 

La seduta è sciolta alle ore 11 e 40.

 

Giulio Ricordi

Giuseppe Sullam

Erminio Bozzotti

Giuseppe Visconti di Modrone",negative,negative,negative,fear
286,CLET002648,21.0,5.0,1909.0,,copialettere,Ricordi,Giulio,"21 Maggio 1909

 

 

Presenti: Giulio Ricordi, Gerente - Comm. Giuseppe Sullam - Comm. Erminio Bozzotti - Conte Giuseppe Visconti di Modrone.

 

La seduta è aperta alle ore 10 e 15. Si approva il verbale precedente.

 

Il Gerente invita l’Ing. Tito Ricordi ad assistere alla seduta ed illustrare il progetto tendente ad avere protezione per le proprietà della Ditta nella Repubblica Argentina e quindi negli altri Stati del Sud - America.

L’Ing.e Ricordi, osservando che i Signori Consiglieri già ebbero visione del rapporto da lui steso in merito a codesta importantissima quistione, risponde alle varie richieste di dilucidazioni che gli vengono rivolte dai Consiglieri stessi, entrando in dettagli relativamente alle persone colle quali ebbe rapporti orali o scritti.

I Consiglieri approvano in massima il progetto ed il Gerente avverte: che il sig.r Luigi Origoni, il quale pure conosce il rapporto dell’Ing. Tito Ricordi, avendo dovuto assentarsi, informa che ⎼ in massima è favorevole alla proposta.

Il Gerente informa altresì che si riserva sottoporre al Consiglio di Vigilanza proposte più concrete ⎼ e che in definitiva verrà poi radunata l’Assemblea dei Soci per la deliberazione occorrente.

 

La seduta è sciolta alle ore 11 e 30.

 

Giuseppe Sullam

Erminio Bozzotti

Giuseppe Visconti di Modrone

Giulio Ricordi",negative,negative,negative,sadness
291,CLET002649,5.0,6.0,1909.0,,copialettere,Ricordi,Giulio,"Seduta del 5 Giugno 1909

 

 

Presenti: Giulio Ricordi Gerente - Comm. Erminio Bozzotti - Conte Giuseppe Visconti di Modrone - nob. Luigi Origoni - Comm. Giuseppe Sullam.

Presenziano l’Avv.o Bronzini ed il Seg.rio S.r Colombo.

 

Il precedente verbale è approvato.

 

Il Gerente informa che proseguirono gli studi riflettenti il progetto per l’America - Sud e particolarmente Buenos - Aires, che perciò l’Ing. Tito Ricordi si è recato a Roma ed ora trovasi a Parigi, onde conferire colla persona già indicata come addatta a tutelare i nostri interessi. Di conseguenza lo stesso Ing. Ricordi ha mandato uno schizzo di progetto per la Società a fondarsi.

Il Gerente ha comunicato fino da jeri il progetto stesso al sig. avv. Bronzini pregandolo a studiarlo e riferirne nell’odierna seduta.

Avv. Bronzini = Ho potuto procurarmi una copia del Codice di Commercio Argentino il quale, in massima, è stillato sull’Italiano. Non potendo la ditta Ricordi e C. avere una sicura tutela dei propri diritti, nasce la necessità, l’urgenza di attenersi al progetto in discussione.

L’avv. Bronzino dà lettura di alcuni articoli del Codice, spiegando quale applicazione potrebbero avere in relazione alla progettata Società: opina che la forma migliore è l’Accomandita per azioni.

I Consiglieri dividono unanimi tale idea.

L’Avv. Bronzini legge articolo per articolo il progetto, lo illustra, ne propone le modificazioni.

Il Cons.e Visconti fa osservazioni intorno all’apporto ed al suo valore futuro.

Il Cons. Sullam intorno ai pericoli di accordare facoltà di stampa.

Il Gerente risponde che infatti può essere pericoloso, ma che l’edizione è affare importantissimo. Cita l’esempio di un pezzo venduto a 250/m. copie a Nuova York: ma furono stampate qui ⎼ sarebbe utilissimo fare altrettanto per Buenos Aires; vede tuttavia il dazio troppo protettore.

Il Cons.e Origoni interloquisce intorno all’aumento di Capitale ed in proposito prendono la parola tutti i presenti.

Il S.r Colombo propone una forma che è accettata.

L’Avv. Bronzini indica quali articoli potrebbero aver forma statutaria, mentre altri dovrebbero servire a semplice convenzione. Crede poi prudente, nelle trattative da tenersi a Parigi, di limitarsi a quelle orali.

Il S.ri Consiglieri confermano che in massima sono favorevoli al progetto, il quale s’intende dovrà avere la sanzione in Assemblea dei Soci ed il Gerente è incaricato di comunicare a Parigi all’Ing. Ricordi quanto venne discusso e deliberato nella presente seduta.

 

Questa è sciolta alle ore 12

 

Giulio Ricordi

Giuseppe Visconti di Modrone

Erminio Bozzotti

Luigi Origoni

Giuseppe Sullam",negative,negative,negative,sadness
299,CLET002650,15.0,7.0,1909.0,,copialettere,Campanari,Umberto,"Seduta del 15 Luglio 1909

 

 

Presenti: Giulio Ricordi Gerente - Comm. Erminio Bozzotti - Nob. Luigi Origoni - Conte Giuseppe Visconti Modrone.

Presenzia il S.r Avv. Bronzini.

 

La seduta è aperta alle ore 14,15. Il precedente verbale è approvato.

 

Il Gerente informa i Signori Consiglieri che l’Avv.o Campanari ha rifiutato la consegna di carte e documenti spettanti alla ditta col pretesto del suo credito non soddisfatto come da ultima parcella per circa £ 2,000 a saldo cause e £ 50000 per studi in merito al progresso Gramophone. All’Avv. Campanari venne subito portata la somma derivante da sue prestazioni legali, ch’esso rifiutò conglobando ogni cosa in una sola cifra.

Tali pretese e tale linea di condotta non hanno bisogno di commenti.

Il Signor Avv. Bronzini dice che, secondo il suo criterio, dal momento che la Ditta ha offerto il saldo della somma segnata per prestazioni legali, l’Avv.o Campanari avrebbe dovuto fare la consegna delle carte: ciò è anche preveduto per legge. Quanto all’altra cifra per studi ecc. riflettente la causa Gramophone osserva che ogni causa, a seconda della sua importanza, richiede studi speciali. L’avv. Campanari ha presentato semestralmente le proprie parcelle che furono sempre saldate: opina perciò che le nuove pretese siano mal fondate.

I Signori Consiglieri deplorano la condotta dell’Avv. Campanari la quale viene così ad assumere un aspetto di astioso ripicco e chiedono quale la linea di condotta.

Il Signor Avv. Bronzini informa che, persistendo l’Avv. Campanari a non voler fare la consegna richiesta, recando danno al regolare andamento di quegli atti processuali che potrebbero occorrere, per quanto increscioso, null’altro v’è a fare se denunciare il fatto al Consiglio di disciplina dell’Ordine degli Avvocati. Procuratori.

 

Così viene deliberato alla unanimità e la seduta è tolta alle ore 15,30.

 

Erminio Bozzotti

Giulio Ricordi

Luigi Origoni",negative,negative,negative,anger
306,CLET002651,18.0,9.0,1909.0,,copialettere,Calabi,Alessandro,"Seduta del 18 Settembre 1909

 

 

Presenti = Giulio Ricordi, Gerente - Comm. Erminio Bozzotti - Nob. Luigi Origoni - Comm. Giuseppe Sullam - Avv. E. Bronzini.

 

La seduta è aperta alle ore 13 e 45. È approvato il verbale antecedente.

 

Sullam, tenuto conto dei molti anni d’impiego e delle condizioni attuali del Signor Alessandro Calabi, propone che in aggiunta alla pensione di £ 1,500, si accordi ad personam un sussidio di £ 1000 oltre la pensione.

Il Gerente dice che aveva ragioni speciali nel fissare la pensione e nulla più = ma si intende che non si oppone alla proposta del Consigliere Sullam, sotto forma di una regalia semestrale di £ 500.

La proposta è approvata.

Gerente informa essere venuta proposta dal Touring Club a mezzo S.r Ing. Binda per l’acquisto delle Officine in Viale Vittoria. La nostra richiesta era:

 

M.i q.i 3450 a £ 100                            £ 379,500

Fabbricato                                                40,000

                                                            £ 419,500

 

 

L’offerta è:

 M.i q.i 2700 a £100 -----                     £ 270,000

Area verso i bastioni di Mi 750

non fabbricabile                                       37,500

Fabbricato                                                40,000



£ 347,000

 

Si crede però che arriverebbero a £ 350,000.

D’altra parte vi è un offerta della Ditta Brambilla che sarebbe disposta all’acquisto, incontrandolo in parte col suo credito per la costruzione all’Acquabella. L’offerta, tuttavia, non è positiva, dovendo interpellare prima il presidente della loro Società.

Il Consiglio delibera di prendere in considerazione ambedue le offerte ed autorizza il Gerente a combinare per £ 400,000 al netto di spese la vendita delle Officine in Viale Vittoria per M.i q.i 3450.

Il Gerente informa di un progetto Ricordi - Sonzogno, per il quale si fecero molti studi, ed avendo dato incarico all’Ing. Tito Ricordi di stendere dettagliato rapporto, lo invita a darne comunicazione.

Dopo di che discutono in proposito i Consiglieri, venendo chiesto al S.r Avv. Bronzini tutte le dilucidazioni del caso in linea legale.

I Consiglieri deliberano di radunarsi nuovamente per meglio studiare una così importante quistione.

 

La seduta è chiusa alle ore 15 e 45.

 

Giuseppe Sullam

Erminio Bozzotti

Giulio Ricordi

Giuseppe Visconti di Modrone",negative,neutral,negative,fear
315,CLET002652,7.0,10.0,1909.0,,copialettere,Ricordi,Giulio,"Seduta del 7 Ottobre 1909

 

 

Presenti = Giulio Ricordi - Gerente - Comm. Erminio Bozzotti - Conte Giuseppe Visconti di Modrone - Comm. Giuseppe Sullam.

 

La seduta è aperta alle ore 10 e 40. Il precedente verbale è approvato.

 

Il Gerente, nel presentare il bilancio 1908 -09 avverte che il Ing.r Origoni avendo dovuto assentarsi da Milano, esaminò il bilancio stesso e che in massima lo approva.

L’ufficio di ragioneria si mette a disposizione dei Sig.ri Consiglieri per tutte quelle spiegazioni di dettaglio, avvertendo che l’Ing. Tito Ricordi può subito dare appunto dette spiegazioni.

Il Comm. Bozzotti richiede il bilancio 1907 - 08 per i relativi confronti ed invita l’Ing. Tito Ricordi a fornire le spiegazioni del caso.

Il Gerente, prima di passare all’esame dettagliato avverte che, visto i risultati del bilancio, le spese già sostenute straordinariamente per le nuove officine e quelle cui si andrà incontro, il bilancio 1908 - 09 si impernia intorno a rigidi e prudenziali concetti i quali si esplicano in forti ammortamenti.

Quindi i Signori Consiglieri esaminano e confrontano le varie partite dei due bilanci summenzionati, ed il S.r Tito Ricordi dà tutte le spiegazioni che vengono richieste, oltre a quelle del Gerente.

Il Comm. Sullam troverebbe opportuno svalutare del 40% le azioni Racca, le quali non hanno dato interesse di sorta. Tale proposta è approvata, e viene approvato il bilancio 1908,09 deliberandosi di indire la relativa Assemblea Generale pel 30 Ottobre corrente, nel qual giorno, se approvato il bilancio, si faranno pure i pagamenti.

 

La seduta è levata alle ore 12.

 

Erminio Bozzotti

Giuseppe Visconti di Modrone

Giuseppe Sullam

Giulio Ricordi",negative,negative,negative,fear
321,CLET002653,10.0,12.0,1909.0,,copialettere,Campanari,Umberto,"Seduta del 10 Dicembre 1909

 

 

Presenti: Giulio Ricordi - Gerente - Nob. Luigi Origoni - Comm. Erminio Bozzotti - Conte Giuseppe Visconti di Modrone - Comm. Giuseppe Sullam.

 

La seduta è aperta alle ore 14 e 45. Si approva il verbale precedente.

 

Assiste l’Avv. S.r E. Bronzini e l’Ing. Tito Ricordi.

 

Il Gerente informa che due importanti argomenti sono a trattarsi nella seduta odierna: quello che si può chiamare il caso Campanari e quello che riguarda la proposta Ricordi - Sonzogno.

Alcuni giorni fa il S.r Avv. Luigi Della Porta, col quale il Gerente è in buone relazioni da tempo, venne a parlare del caso Campanari, dichiarando che non si presentava quale avvocato, ma quale amico e di Giulio Ricordi e dell’Avv. Campanari: Essere suo desiderio di trovare una soluzione amichevole e che perciò, senza ricorrere ad una vera forma di arbitraggio, credeva opportuno proporre che cinque amici appunto in forma amichevole avessero a trovar modo di addivenire a pacifica soluzione, evitando così ciò che poteva essere spiacevole discutere in tribunale.

Il Gerente osservò che, quanto a lui, nulla proprio gli importava a rivolgersi al tribunale, ma che pur sempre preferendo le soluzioni amichevoli, aveva fatto proposte che riteneva eque ed opportune anche allo stesso Avv. Campanari. Informa poi brevemente l’Avv. Della Porta intorno ad alcuni dettagli, dichiarandogli tuttavia che, quella qualunque proposta la quale in un modo o nell’altro avesse parvenza di arbitrato, non credeva potesse venire accolta.

L’avv. Della Porta, dopo qualche insistenza, chiese al Gerente se non avesse difficoltà a radunare ed informare i Consiglieri di Vigilanza al che il Gerente rispose che ben volentieri, per deferenza verso l’eg.o proponente, avrebbe radunato il Consiglio: avvertiva in ogni modo che doveva ritardare l’adunanza parecchi Consiglieri essendo assenti. Apre quindi la discussione.

Il Comm. Sullam, pure accettando la massima già deliberata, essere preferibile il tribunale all’arbitraggio, rammenta che già in altra seduta aveva proposto di fare un'offerta di circa una ventina di mille lire, per una definitiva amichevole soluzione, ciò anche per evitare quelle malignità e quei pettegolezzi che non mancheranno di nascere in un pubblico dibattito.

Il Gerente comprende tutta la delicatezza della proposta Sullam, dettata da un cordiale sentimento di personale amicizia, ma che ove si trovi conveniente ricorrere al giudice, per conto proprio non ha difficoltà di sorta da opporre. In ogni modo ringrazia l’amico Sullam.

L’Ing. Tito Ricordi si associa alle dichiarazioni del Gerente. Interloquiscono in proposito tutti i Signori Consiglieri, pregando poi il Signor. Avv. Bronzini ad esporre i suoi criteri.

L’avv. Bronzini premette che non dimenticò quanto ebbe a dire il Comm. Sullam in una precedente semplice adunanza e, come si suol dire, avendo avuto occasione di tastare il terreno ebbe tali decise dichiarazioni dall’Avv. Campanari, per le quali fu convinto essere inutile ogni proposta, tanto più dopo la presentazione dell’ultima specifica, nella quale figura una somma di £ 50/m. per studi fatti per la causa Gramophone.

L’Avv. Bronzini delucida in modo evidente le due forme risolutive = l’arbitraggio od il tribunale; dimostra quali sono i vantaggi e quali i pericoli per ciascheduna di tali procedure e poiché non vi sono ragioni personali che abbiano a consigliare l’una piuttosto che l’altra forma, conferma nell’interesse della Ditta essere preferibile il Giudice, anziché gli arbitri. Osserva tuttavia che la proposta dell’Avv. Della Porta poteva dirsi assai vaga, in quanto che cinque amici, se veramente come tali, non avevano modo di obbligare le parti ad osservare il loro deliberato ⎼ viceversa, sarebbe  allora diventato un vero arbitraggio ed in proposito ebbe già ad esporre le proprie idee. È notorio essere egli sempre propenso alle soluzioni amichevoli, ma nel caso specifico non crede prudente ricorrere a tale sistema. Visto dunque la forma vaga della proposta Della Porta, crederebbe opportuno che il Gerente, nella prossima intervista e colla opportuna prudenza pregasse l’Avv. Della Porta a concretare meglio il proprio pensiero.

Il Consiglio ⎼ unanime ⎼ approva tale proposta.

Venendo poi a parlare delle proposte Ricordi - Sonzogno, del progetto presentato al Consiglio, degli studi e varianti fatti al progetto stesso dai Signori Consiglieri di Vigilanza, il Gerente osserva che, data l’importanza del soggetto, l’ora già tarda, dovendo i Consiglieri assentarsi quasi subito per altri impegni, crede opportuno rimandare ad altra seduta la trattazione di tale argomento. Così si delibera, fissando la seduta per Lunedì 13 corr/. alle ore 15.

 

Erminio Bozzotti

Giuseppe Sullam

Luigi Origoni

Giulio Ricordi",negative,negative,negative,sadness
331,CLET002654,13.0,12.0,1909.0,,copialettere,Ricordi,Giulio,"Seduta del 13 Dicembre 1909

 

 

Presenti: Giulio Ricordi - Gerente - Comm. Erminio Bozzotti - Nob. Luigi Origoni - Comm. Ing. Giuseppe Sullam - Assistono: Avv. E. Bronzino e l’Ing. Tito Ricordi.

 

La seduta è aperta alle ore 15 e 15. Si approva il precedente verbale ed il Gerente apre la discussione sul progetto di compromesso Ricordi Sonzogno.

 

Si conviene di dar lettura articolo per articolo del progetto colle osservazioni e modifiche ad esso apportate dai Signori Consiglieri di vigilanza. In proposito tutti interloquiscono, sia per chiedere o dare o dare spiegazioni, sia per udire il parere del S.r Avv. Bronzini in linea legale ed in corrispondenza del codice di commercio. La discussione si sviluppa particolarmente intorno alle valutazioni che dovrebbero darsi proporzionalmente ai due enti Ricordi Sonzogno e l’Ing. Tito Ricordi commenta le cifre da lui studiate e vagliate.

Il Gerente osserva che studi e discussioni stanno benissimo ma che, non sapendosi se l’altra parte accetterà i criteri di valutazione quali sono ora fissati, crede che si discuta inutilmente, tanto più che trascorso molto tempo dalle prime interviste fra le due parti, nutre ormai pochissima fiducia sulla possibilità di una intesa.

L’Avv. Bronzini opina che il miglior partito sia quello di una intervista fra esso Avvocato, l’Ing. Ricordi ed il S.r Renzo Sonzogno unito all’Avv.o Ugo Marcova che già ebbe ad occuparsi del progetto. Dopo l’esito di tale intervista sarà il caso di radunare nuovamente il Consiglio di Vigilanza, per discutere in massima o riprendere lo studio dei dettagli.

 

Così viene stabilito e la seduta è tolta ad ore 17.

 

Giuseppe Sullam

Luigi Origoni

Erminio Bozzotti

Giulio Ricordi",negative,negative,negative,sadness
339,CLET002655,23.0,3.0,1910.0,,copialettere,Campanari,Umberto,"Seduta del 23 Marzo 1910

 

 

Presenti = Giulio Ricordi - Gerente - Comm. Erminio Bozzotti - Conte Giuseppe Visconti di Modrone - Nob. Luigi Origoni - Comm. Giuseppe Sullam - Avv. E. Bronzini - È invitato ad intervenire il segretario S.r Colombo.

 

La seduta è aperta alle ore 14,40. Il precedente verbale è approvato.

 

Il Gerente informa di quanto in questo frattempo è avvenuto fra la Ditta ed il Consiglio di Amminis.e della Casa riposo per musicisti = è evidente in tutto questo l’opera volgare di una persona che si vale della conoscenza fatta di tutto quanto amministrativamente ha operato ed opera la Ditta per ritorcere contro di questa quei concetti amministrativi che il più delle volte erano consigliati dalla persona suindicata e cioè dall’Avv. Umberto Campanari. Non trova parole per stigmatizzare come meritasi il lavoro dell’Avv. Campanari il quale fintanto che fu consulente legale della ditta essendo in pari tempo segretario della Casa Verdi, trovò tutto perfetto, mentre ora si vale di tale sua qualità per recare non solo noje alla nostra Amministrazione ma anche per denigrarla con indegni sospetti e dubbi. Onde il Consiglio abbia esatto concetto della cosa, prega i S.r Bronzini a voler dare lettura della corrispondenza intercorsa, opportunamente illustrandola.

Il S.r Avv. Bronzini, premesse le opportune informazioni legge le lettere scambiate fra l’opera Pia Verdi e la Ditta: spiega la portata delle richieste fatte da quella a questa e come l’opera Pia ebbe agio di esaminare de visu a mezzo del Tesoriere tutte le scritturazioni, in perfetta regola.

Il Gerente fa osservare che il Tesoriere era minuziosamente istruito dall’Avv. Campanari per far ricerca di tutti quei dettagli i più minuti ch’esso Avvocato conosceva nella sua qualità di Consulente della Ditta, anche per la furbesca di lui intromissione in cose che nemmeno lo riguardavano.

L’Avv. Bronzini crede opportuno che la Ditta risponda oramai in termini precisi, in quanto che qualunque risposta si fosse per dare non varrà mai a soddisfare quel Consiglio.

Il Gerente informa altresì di un primo colloquio confidenziale col Conte Sormani e come erasi trovato opportuna una intervista coll’Avv. Em. Greppi.

L’Avv. Bronzini informa pure del come tale intervista non ebbe ad aver luogo.

I Signori Consiglieri chiedono spiegazioni alle quali rispondono esaurientemente l’Avv. Bronzini, il Gerente ed il S.r Colombo.

Il Comm. Sullam accetta in massima la formula della risposta dell’Opera Pia, ma vorrebbe in qualche modo dare prova di cortesia, col rispondere almeno in modo affermativo alla richiesta fatta relativamente ai contratti globali di nolo.

Il Gerente presenta alcuni di questi contratti i quali sono perfettamente regolari: in ogni modo divide il modo di vedere del Comm. Sullam.

Il Consiglio delibera che la risposta a darsi all’opera Pia, approvata in massima, venga in talune parti modificata a norma in criteri svoltesi nella presente seduta.

 

Questa è levata alle ore 17.

 

Giulio Ricordi

Luigi Origoni

Giuseppe Visconti da Modrone

Erminio Bozzotti

Giuseppe Sullam",negative,negative,negative,anger
347,CLET002656,31.0,10.0,1910.0,,copialettere,Ricordi,Giulio,"Seduta del 31 Ottobre 1910

 

 

Presenti: Giulio Ricordi, Gerente - Comm. Erminio Bozzotti - Comm. Giuseppe Sullam - Conte Giuseppe Visconti di Modrone. La seduta è aperta alle 13 e 30

 

Il Gerente presenta il Bilancio 1909-911 = il Comm. Bozzotti ne dà lettura, confrontando le singole cifre con quelle del bilancio precedente.

Il Cons.e Sullam chiede dettagli intorno ad alcuni ammortamenti, ed in proposito risponde il Gerente.

 A richiesta del Comm. Sullam il Gerente assicura che fra una ventina di giorni si avranno a disposizione i fondi necessari pei pagamenti ai Signori Soci ed ha il piacere di dire che si è sempre provveduto agli ingenti pagamenti per le fabbriche tanto all’Acquabella quanto in Via Berchet senza ricorrere al credito aperto alla Ditta presso la Cassa di risparmio: si augura di poter dire altrettanto alla fine del venturo anno.

I signori Consiglieri si compiacciono per tale informazione e si delibera di convocare l’Assemblea pel Bilancio 1909- 910 nel giorno 28 dell’entrante Novembre.

 

La seduta è sciolta alle ore 14 e 45.

 

Giuseppe Sullam

Erminio Bozzotti

Giulio Ricordi

Giuseppe Visconti di Modrone",negative,neutral,negative,sadness
351,CLET002657,27.0,2.0,1911.0,,copialettere,Ricordi,Giulio,"Seduta del 27 Febbraio 1911

 

 

Presenti: Giulio Ricordi, Gerente - Nob. Luigi Origoni - Conte Giuseppe Visconti di Modrone - Comm. Giuseppe Sullam. È invitato a presenziare il Procuratore S.r Colombo.

 

La seduta è aperta alle ore 15.

 

Il Gerente informa che, per ragioni le quali si esporranno in seguito, ha dovuto riunire d’urgenza il Consiglio di vigilanza ed in pari tempo convocare i Signori Soci in Assemblea straordinaria pel 3 prossimo Marzo onde rimanere legalmente nel disposto dallo Statuto. Quindi, con un po’ storia retrospettiva, rammenta quali erano gli affari che si concludevano coll’America del Nord una ventina d’anni addietro ed a quali somme ammontino quelli dell’oggi. Bisogna riconoscere che tale risultato lo si deve ed all’Ing. Tito Ricordi, per una parte, ed al S.r Giorgio Maxwell nostro rappresentante a N. York dall’altro. Anzi, persuasi della lealtà e dell’abilità dello stesso Maxwell, già da 3, o 4 anni si vagheggiava l’idea di fondare una vera e propria filiale a N.Y = l’attuale dimora colà dell’Ing. Ricordi, la circostanza imprevista per la quale il Maxwell si sciolse dagli impegni che in gran parte lo legavano alla Casa Boosey di Londra, hanno persuaso essere il momento opportuno per istituire una vera e propria filiale Americana G. Ricordi & C.

L’Ing. Ricordi ha perciò mandato un dettagliato rapporto, accompagnandolo con tutti i documenti e gli atti necessari: l’urgenza della deliberazione relativa è causata da ciò che devesi telegrafare a Maxwell a N.Y ⎼ non più tardi del 4 prossimo Marzo. l’Ing. Ricordi avverte che sarà a Milano domani, per dare al Consiglio quelle altre verbali spiegazioni che saranno del caso.

Questa mattina istessa, non potendo l’Avv. Bronzini presenziare alla nostra seduta, ed il Comm. Bozzotti dovendo ritardare per preventivi impegni, venne tenuta con questi Signori, il Gerente, il S.r Colombo una seduta preventiva, premendo udire il parere dell’Avv.o Bronzini in merito agli atti inviati ed agli impegni morali e materiali che si potevano incontrare.

A maggior schiarimento il Gerente invita il Signor Colombo a dare lettura del rapporto inviato dal S.r Tito Ricordi.

Durante tale lettura il S.r Colombo commenta e spiega quei punti che riflettono i vari atti coi quali verrebbe istituita la filiale Americana G. Ricordi & C. e la nomina a direttore del S.r Giorgio Maxwell.

Il Conte Visconti, in riguardo alla costituzione della Società rileva il pericolo che i 3 Americani fondatori non operino la retrocessione delle rispettive quote a G.R. & C. di Milano.

A tale osservazione si associa il Comm. Sullam ⎼ e così pure il S.r Origoni, il quale tuttavia, soggiunge che tutto si deve basare sulla buona fede e sulla onestà di quelle persone.

Il Gerente dice che i dubbi suespressi esso pure li aveva manifestati nel convegno della mattina: Ma bisogna pure aver fiducia nel Maxwell che da parecchi anni tratta gli affari della nostra ditta con scrupolosa esattezza ed onestà = quanto all’Avv. Burkan è persona alto locata e che fece sempre gli interessi della ditta ⎼ non è quindi possibile un giochetto, diciamolo pure che tanto non odono, all’Americana, anche perché contrario agli interessi del Maxwell, al quale noi facciamo una magnifica posizione.

Interviene il Cons.e Comm. Bozzotti.

A richiesta dei S.ri Consiglieri, il Colombo dà lettura di molti dettagli di tutti gli atti che accompagnano il rapporto Tito Ricordi.

Il Gerente conferma che di tutto ebbe informazione l’Avv. Bronzini, il quale osservò che in questo, come in tutti gli affari del resto, la base principale poggia sulla persona chiamata a dirigerlo, persona che nel caso attuale sembra certo abbia tutti i voluti requisiti, per cui in massima gli sembra che il rapporto sia buono.

Il Gerente aggiunge altresì che, secondo l’atto relativo, essendo esso il Presidente di G. Ricordi & Co di N.Y ⎼ si potrà a maggior cautela dei Soci dichiarare che detta Casa di N.Y ⎼ è, in effetto, una filiale e quindi piena proprietà dell’attuale ditta G. Ricordi & C. di Milano.

Si delibera che il Consiglio tenga un’altra seduta prima dell’Assemblea dei Soci, riunendosi Giovedì 2 Marzo 1911 alle ore 15 e così avere verbalmente dall’Ing. Tito Ricordi tutte quelle altre dilucidazioni che saranno del caso.

 

La seduta è levata alle ore 15 e 45-

 

 Giuseppe Sullam

Erminio Bozzotti

Giulio Ricordi

Giuseppe Visconti di Modrone

Luigi Origoni",negative,negative,negative,sadness
361,CLET002658,2.0,3.0,1911.0,,copialettere,Ricordi,Giulio,"Seduta del 2 Marzo 1911

 

 

Presenti: Giulio Ricordi Gerente, Comm. G. Sullam, Comm. E. Bozzotti, Conte Giuseppe Visconti di Modrone; presenziano Ing. Tito Ricordi, S.r Colombo Procuratore.

 

Si legge ed è approvato il presente verbale venendo aperta la seduta alle ore 14.

 

L’Ing. Tito Ricordi commenta ed illustra il rapporto da lui inviato per la fondazione della Casa G. Ricordi and C.o di Nuova York ⎼ e fornisce tutte quelle spiegazioni che vengono richieste dai S.ri Consiglieri.

In seguito a ciò i Consiglieri stessi danno voto favorevole alla proposta, quale sarà presentata domani alla Assemblea straordinaria dei Soci.

 

La seduta è levata alle ore 15 e 30.

 

Giuseppe Sullam

Giuseppe Visconti di Modrone

Erminio Bozzotti",negative,negative,positive,joy
367,CLET002659,16.0,10.0,1911.0,,copialettere,Ricordi,Giulio,"Seduta del 16 Ottobre 1911

 

 

Presenti: Giulio Ricordi Gerente - Comm. Ing. Gius. Sullam - Comm. Erminio Bozzotti - Conte Gius. Visconti di Modrone - Nob. Luigi Origoni - Presenzia anche l’Ing. Tito Ricordi.

 

La seduta ha principio alle ore 14,30. Il verbale precedente è letto ed approvato.

 

Il Gerente presenta il Bilancio 1910 - 11 = e fornisce tutte le spiegazioni richieste dai Consiglieri mentre l’Ing. Tito Ricordi dà lettura delle singole partite, confrontandole con quelle del Bilancio 1909-10.

Il Gerente informa altresì dello Stato attuale del così detto conflitto fra la Casa Verdi e la Ditta: presenta alcune nuove edizioni di opere intraprese per far contrasto alla concorrenza in seguito al 2° periodo della proprietà di stampa.

Il Consiglio elogia tali edizioni ⎼ poi dopo varie discussioni intorno al bilancio, approva il Bilancio stesso decidendo che l’Assemblea dei Soci venga indetta pel venturo 13 Novembre ed avendo espresso il desiderio che i pagamenti del dividendo sieno effettuati in detto giorno, il Gerente dichiara che può benissimo disporre di conformità.

 

Si leva la Seduta alle ore 16.

 

Giuseppe Sullam

Giuseppe Visconti di Modrone

Erminio Bozzotti

Luigi Origoni",negative,negative,negative,fear
373,CLET002660,10.0,6.0,1912.0,,copialettere,Ricordi,Giulio,"Seduta del 10 Giugno 1912

 

 

Presenti: Comm. Ing. Giuseppe Sullam - Nob. Luigi Origoni - Comm. Erminio Bozzotti - Conte Giuseppe Visconti di Modrone. Presenzia l’Ing. Tito Ricordi.

 

La seduta ha principio alle ore 17.

 

Assume la presidenza, come consigliere anziano, il Comm. Sullam che anzitutto commemora il defunto Gerente della Società Comm. Giulio Ricordi, rilevandone le doti superiori di mente e di cuore e le alte benemerenze, rimpiangendone profondamente la perdita e esprimendo anche, a nome dei Colleghi, i sensi delle più vive condoglianze verso la di Lui famiglia.

Tutti i Consiglieri si associano alle espressioni del Comm. Sullam.

Successivamente il Comm. Tito Ricordi, ringraziati i Consiglieri per la manifestazione affettuosa del loro rimpianto, fa presente ch’esso ha creduto necessario di invitare il Consiglio a riunirsi d’urgenza in quanto, per la morte del compianto suo padre, è venuta a cessare la gerenza della Ditta che, in effetto delle disposizioni dell’Atto Sociale, trovasi momentaneamente senza capo e senza rappresentanza legale.

Richiamato poi l’art. 13° dell’atto 4 giugno 1903 a rag. D.r Strambio, il Comm. Tito Ricordi dichiara che esso intende valersi del diritto riservatogli dall’atto stesso di entrare nella Società in qualità di Socio solidale coll’assumerne la gerenza, alle condizioni in tale atto previste, e rileva come per la regolare costituzione della nuova gerenza sia necessario convocare d’urgenza i Soci, onde prendere atto della di lui dichiarazione e deliberare in ordine alle disposizioni portate dal predetto art. 13°, come crederanno del caso.

Il Consiglio, riconosciuta la necessità di ricostruire al più presto la gerenza sociale, a voti unanimi delibera di convocare i Soci della Ditta per il giorno di sabato 15 corrente alle ore 14.30 presso la sede sociale onde deliberare sul seguente

 

Ordine del giorno

 

Deliberazioni in merito alla Gerenza della Società, in seguito alla morte del Comm. Giulio Ricordi. Mandando al consigliere Nob. Luigi Origoni di provvedere a nome del Consiglio di Vigilanza, alla diramazione immediata degli opportuni inviti personali ai singoli Soci.

 

La seduta è levata alle ore 18

 

Giuseppe Sullam

Giuseppe Visconti di Modrone

Erminio Bozzotti

Luigi Origoni

Tito Ricordi",negative,negative,negative,sadness
379,CLET002661,22.0,6.0,1912.0,,copialettere,Fornaciari,Luigi,"Seduta del 22 Giugno 1912

 

 

Presenti: Comm.re Tito Ricordi, Gerente - Comm. Ing. Giuseppe Sullam - Comm. Erminio Bozzotti - Nob. Luigi Origoni - Conte Giuseppe Visconti di Modrone. Presenzia l’Avv. Edgardo Bronzini.

 

La seduta ha principio alle ore 14.30.

 

Il Gerente dà lettura del verbale della precedente seduta 10 giugno pp. che è approvato senza osservazioni.

A proposta del Comm.e Sullam, il Consiglio di Vigilanza e il Gerente nominano a segretario del Consiglio stesso l’avv.o Edgard Bronzini che, ringraziando, accetta, avvertendo però che dati i suoi impegni professionali non può assicurare in modo assoluto il suo intervento a tutte le sedute.

Il Gerente, anche per corrispondere al desiderio manifestato dai singoli componenti il Consiglio nell’occasione dell’Assemblea sociale del 15 corrente, propone, a regolamento dei rapporti tra esso Gerente e il Consiglio di Vigilanza, e a migliorare esplicazione delle disposizioni contenute in proposito nell’atto sociale del 4 giugno 1903, queste speciali norme, e cioè:

1°= Che il Gerente convocherà il Consiglio di Vigilanza almeno otto volte all’anno e tutte quelle altre volte che fosse creduto necessario dal Gerente stesso o che gliene fosse fatta richiesta da almeno due membri del Consiglio stesso.

2°= Che ad ogni seduta di detto Consiglio il Gerente dovrà fare una relazione sull’andamento dell’azienda e presentare una situazione finanziaria con opportuni dati statistici di raffronto.

3°= Che il Gerente non potrà senza il previo parere del Consiglio di Vigilanza:

a)    emettere cambiali per la Società

b)    rilasciare procure generali

ferme beninteso tutte le altre limitazioni già previste nell’Atto Sociale.

Il Consiglio, a voti unanimi, approva le suespresse proposte del Gerente, ritenendo pertanto come stabilite le condizioni e norme retrotrascritte nei rapporti fra il Gerente ed il Consiglio di Vigilanza.

Il Comm. Tito Ricordi espone quindi il programma che intende seguire ed attuare, specialmente ad economie di spese:

a)    quanto al periodico “Ars et Labor” informa che col 1° Gennaio 1913 sarà senz’altro soppresso; che furono perciò disdetti tutti i collaboratori, salvo provvedere alla tacitazione di un piccolo indenizzo di uno di essi e che furono avviate pratiche per vedere se possibile, d’utilizzare in qualche modo il fatto della cessazione di detto periodico.

b)    Quanto all’azienda teatrale “L’arte Lirica” riferisce che salvo definizione della sentenza col Prof.r Carlotti, sarà soppressa, nei riguardi della nostra Ditta, col 1° ottobre p.v., cercando la migliore realizzazione del relativo mobiglio.

c)     Quanto alla causa colla Casa di Riposo per Musicisti, dopo di aver riferito sullo stato della vertenza e sulle pratiche già avviate da detto Istituto per il giudizio di appello contro la sentenza del Tribunale ⎼sul che aggiunge dettagliate notizie e schiarimenti l’Avv.o Bronzini ⎼ dà ragione dei motivi di prudenza per i quali non si è creduto di notificare la sentenza del Tribunale, espone il proposito concordato coi legali ⎼ di approfittare dell’appellazione avversaria per appellare incidentalmente contro quella parte secondaria di detta sentenza che non fu favorevole alla Ditta ⎼ e tutto ciò senza escludere di prendere in considerazione ed eventualmente di coltivare le proposte di definizione transativa che fossero promosse dalla parte avversaria, quando appena fossero ragionevoli.

d)    Informa quindi sulle pratiche già esperite e sulle disposizioni già date per affidare possibilmente per la fine del p.p. settembre la direzione delle sue succursali di Palermo e Napoli al Sig.r Valcarenghi e per chiamare a Milano il Sig.r Clausetti che verrebbe ad assumere le mansioni relative alla organizzazione e alla messa in scena delle opere della Casa, mansioni sin qui disimpegnate dal Sig.r Tito Ricordi, con che il nuovo Gerente sarebbe in condizione di potere, come è suo proposito, rimanere stabilmente alla sede della Società, salvo solo quei casi eccezionali che reclamassero altrove la sua personale presenza.

e)    Circa la Società G. Ricordi e C. di New York riferisce che avendo cominciato a funzionare solo dall’Aprile 1911 non si può ancora parlare di risultati definitivi, ma esprime la convinzione che tale combinazione da lui patrocinata darà buoni frutti, avvertendo come la cifra di vendita stata preventivata al 50% di quanto faceva prima la Ditta Boosey & Co. è stata notevolmente superata e raggiunge invece il 100%. Espone dettagliatamente il modo di funzionamento di detta Azienda che pure essendo sotto lo stesso nome della Ditta e pur essendo di fatto di completa proprietà di quest’ultima, è però legalmente, per il suo modo di costruzione, affatto autonoma e separata: e spiega le ragioni e circostanze per le quali egli ritiene più che opportuno e vantaggioso conservare quest’Azienda nell’interesse sociale, tanto più per gli affidamenti che dà la gestione di persona così oculata e fedele com’é M.r G. Maxwell.

f)      Circa le spese di costruzione delle nuove Officine informa che la relativa liquidazione è in mano dell’Arch.o Brioschi il quale ha promesso di ultimarla per la fine dell’anno corrente ⎼ che dal lavoro fin qui fatto risulta che l’Arch.o Brioschi presenterà una liquidazione col 30% 35% di ribasso sulle cifre esposte della Ditta Brambilla ⎼ e che prevedendosi di dover ricorrere a un  arbitrato il Gerente si è diggià assicurato il concorso dell’egregio Ing.e Luigi Mazzocchi quale arbitro in nome della Ditta.

g)    Quanto alle Officine dichiara che sarà sua cura di realizzare le maggiori possibili economie eliminando ogni spesa superflua. Espone che farà procedere allo scarto e alla fusione delle vecchie lastre calcografiche dei pezzi a piccola tiratura (da sei a dieci copie all’anno) che oggi costituiscono una ingente mobilizzazione di capitale che opera sull’azienda e che da scarsi utili più che assorbiti  dalle spese inerenti, spiegando in proposito i criteri che si seguiranno in tale necessaria opera di eliminazione.

Quanto all’automobile della Ditta, adibito specialmente per il servizio delle Officine, per aderire al desiderio espresso dai membri del Consiglio, provvederà a disfarsene, conservando però i due camions.

Pure per assecondare la raccomandazione del Consiglio, il Gerente dichiara che disporrà perché possibilmente a partire dal 1° ottobre p.v. sia tenuto per le Officine un Bilancio come se si trattasse di una propria Azienda distinta dalla Ditta, allo scopo di poter meglio verificare e apprezzare i risultati pratici delle Officine stesse ⎼ e avere così più sicuri elementi onde decidere se convenga o meno addivenire ad una nuova organizzazione ed eventualmente anche ad una trasformazione delle medesime in ente separato.

Circa qualche rilievo fatto sulla necessità o meno della carica di assistente affidata all’Ispettore Sig.r Crivelli il Gerente osserva che trattasi di un personale fedele e diligente che disimpegna assai bene ed efficacemente le sue funzioni, tenendo luogo di Capo - fabbrica ⎼e che non sarebbe il caso di sopprimere tale carica, utile sotto tutti gli aspetti e specialmente nei riguardi della disciplina degli operai.

h)    Quanto al procuratore della Ditta Sig.r Alfredo Colombo, il Gerente, rilevatene l’offerta attiva, zelante e proficua a pro della Società, espone il suo proposito di migliorarne la posizione, accordandogli una congrua interessenza sugli utili netti del Bilancio.

Il Consiglio, preso atto delle dichiarazioni e degli intendimenti esposti dal Gerente, unanime esprime parere favorevole alla loro attuazione.

Il Consigliere Comm.r Bozzotti raccomanda, all’attenzione e alle cure del Gerente l’andamento del negozio di Milano che lascia molto a desiderare. Raccomanda pure alla sua attenzione la questione delle opere di compositori stranieri che sono utilizzate dalle Ditte concorrenti.

Il Gerente, pur esponendo le ragioni per le quali egli è assai dubbioso sulla convenienza di assumere la rappresentanza di compositori stranieri per la sola Italia dichiara che terrà il debito conto della raccomandazione del Comm.r Bozzotti, come pure terrà il maggior conto delle osservazioni relative al negozio di musica.

Il Gerente informa quindi sulla necessità di rinnovare le procure rilasciate dal defunto suo padre allo scopo di evitare possibili eccezioni e contestazioni; ed espone che converrebbe rinnovare la procura generale per gli atti di ordinaria amministrazione al Sig.r Alfredo Colombo ⎼ le procure speciali, in conformità al tipo di cui dà lettura, ai Sigg.ri Fornaciari, Clausetti, Valcarenghi e Gentien ⎼ le procure speciali “ad lites” ⎼ e le convenzioni contenenti delegazioni ai vari rappresentanti all’estero, come dal tipo di tali convenzioni di cui pure dà comunicazione.

Il Consiglio dichiara unanime di dare parere favorevole a tali relative procure.

 

La seduta è levata alle ore 16.30.

 

Luigi Origoni

Tito Ricordi

Giuseppe Sullam

G.V.

Erminio Bozzotti

Avv. Edgardo Bronzini, Segretario",negative,negative,negative,sadness
398,CLET002662,24.0,9.0,1912.0,,copialettere,Röder ,Carl Gottlieb,"Seduta del 24 Settembre 1912

 

 

 

Presenti: Comm.re Tito Ricordi, Gerente - Comm.e Ing. Giuseppe Sullam - Comm.re Erminio Bozzotti - Nob. Luigi Origoni.

Presenzia l’Avv. E. Bronzini, segretario.

 

Si ha per iscusata l’assenza dell’altro consigliere Sig.r Conte Giuseppe di Modrone.

 

La seduta ha principio alle ore 14.30.

 

Il segretario dà lettura del verbale della precedente seduta del 22 giugno che è approvato senza osservazioni.

Il Gerente informa circa l’attuazione del programma da esso esposto nella precedente seduta, riferendo:

-       che quanto al periodico “Ars et Labor” che cesserà colla fine dell’anno, fu già liquidata la posizione di tutti gli impiegati e redattori, con piccoli indenizzi, e che sono in corso serie trattative coll’Ing.e Pontremoli per utilizzare in qualche modo la cessazione di detto periodico con un accordo di reclame gratuita assicurato per un certo periodo di anni nel periodico “Secolo XX°” che è da qualche mese proprietà del giornale “Il Secolo”

-       che l’agenzia “L’Arte Lirica” cesserà alla fine del mese di funzionare per conto della Ditta, essendosi già iniziata la vendita del mobiglio, ottenuto il sub-affitto dei locali in Via Orefici con una lieve perdita e definita ogni pendenza col Prof.r Carlotti.

-       che le nuove posizioni dei Sigg.ri Clausetti e Valcarenghi furono già sistemate, essendo essi già entrati, a partire dal 1° settembre, nelle rispettive funzioni.

-       che l’automobile fu venduta per Lire settemila.

-       che si è cominciato ad attuare lo scarto delle lastre vecchie, ma che tale operazione richiederà parecchio tempo, per la grande prudenza colla quale si deve compiere.

-       che del pari si stanno svolgendo gli studi occorrenti per la separazione della contabilità delle Officine, per il che fu consultato anche il Capo-contabile della Casa Röder di Lipsia, ma che l’esecuzione di tale programma, per sua natura difficile e complesso, richiederà ancora vari mesi, cosicché è a prevedersi che non potrà essere realizzato che col nuovo Esercizio.

-       che l’attenzione della gerenza non ha mancato di rivolgersi all’andamento del negozio, per il quale sperasi di aver trovato la persona adatta quale dirigente.

Il Gerente ragguaglia quindi sulle pratiche e colloqui intervenuti col Maestro Puccini e sulle dichiarazioni fatte dal medesimo, alla presenza dei Sig.ri Avv.i Bronzini e Marchesano, nel senso di acconsentire che la nota clausola di prelazione della Ditta, duratura solo per la gerenza del compianto Comm.r Giulio, abbia ad essere continuativa colla gerenza attuale. Informa anche sulle trattative in corso per la concessione di un incarico ispettorale al genero del Maestro Puccini, Sig.r Salvatore Leonardi.

Vengono dal Gerente, presentati in comunicazione gli stati finanziari statistici sull’andamento dell’azienda riferibili ai periodi 1°luglio - 31 luglio e 1° luglio - 31 Agosto dell’Esercizio in corso e sulle cifre esposte il gerente fornisce ampie dilucidazioni.

Il Gerente infine riferisce sulla convenzione conchiusa col Teatro alla Scala e sulle pratiche in corso per la stipulazione d’altre consimili convenzioni colle Imprese di altri principali teatri italiani.

I Consiglieri prendono atto delle varie  comunicazioni fatte dal gerente esprimendo voto favorevole al di lui operato e concordano una prossima seduta della Commissione pel giorno 7 Ottobre pv. alle ore 15 onde trattare del Bilancio chiuso il 30 giugno us. e della convocazione dell’Assemblea dei Soci.

 

La seduta viene levata alle ore 16.

 

Luigi Origoni

Giuseppe Sullam

Tito Ricordi

Erminio Bozzotti",negative,negative,negative,sadness
412,CLET002663,7.0,10.0,1912.0,,copialettere,Ricordi,Tito II,"Seduta del 7 Ottobre 1912

 

 

Presenti: Comm.re Tito Ricordi, gerente - Comm.re Ing.e Giuseppe Sullam - Nob.e Luigi  Origoni.

Presenzia l’Avv.o E. Bronzini, segretario.

 

La seduta ha principio alle ore 14.30.

 

Il Gerente presenta il Bilancio dell’Esercizio 1911-12, ne confronta le singole cifre con quelle dell’Esercizio precedente e risponde in modo esauriente a diverse osservazioni del Consigliere Sullam.

Dopo di che il Bilancio resta approvato nelle sue risultanze e si delibera di convocare l’Assemblea generale per l’approvazione del Bilancio 1911-12 nel giorno 12 del prossimo mese di Novembre alle ore 14.30.

Prima di togliere la seduta il Gerente fà dare lettura dal segretario del verbale della seduta precedente del 24 settembre 1912, verbale che è approvato senza osservazioni.

 

La seduta odierna è levata alle ore 16.

 

Giuseppe Sullam

Tito Ricordi

Luigi Origoni",negative,neutral,positive,sadness
416,CLET002664,16.0,12.0,1912.0,,copialettere,Puccini,Giacomo,"= Seduta del 16 Dicembre 1912 =

 

 

Presenti: Comm.re Tito Ricordi, gerente - Comm.re Erminio Bozzotti - Nob. Luigi Origoni - Comm.re Ing. Giuseppe Sullam - Conte Giuseppe Visconti di Modrone.

Presenzia l’Avv. Edgardo Bronzini, segretario.

 

La seduta ha principio alle ore 15.

 

Il Gerente dà lettura del verbale della precedente seduta 7 Ottobre 1912 che è approvato senza osservazioni.

Il Gerente presenta ed illustra i prospetti statistici sui redditi dell’azienda al 31 ottobre e al 30 novembre pp., segnalando il movimento ascensionale di alcuni cespiti verificatisi in confronto dello scorso esercizio.

Si intrattiene quindi lungamente a rilevare e a dimostrare le gravi difficoltà alle quali dà luogo la legge italiana attuali sui diritti d’autore, specialmente per quanto reflette il 2° periodo del dominio pubblico pagante ⎼ e ciò nei riguardi delle sue varie applicazioni sia in Italia, che all’estero ⎼ dà schiarimenti intorno alle diverse e contrastanti interpretazioni che di tale 2° periodo danno i giuristi dell’estero, per il che la Ditta si trovò forzata a installare diverse cause i cui resultati non sono peranco definitivi, ma si spera siano favorevoli alla più lata protezione dei nostri diritti. Conclude sulla necessità di rivolgere un accurato studio circa le forme e gli spedienti da adottarsi per garantire una maggiore e più completa protezione dei nostri diritti, seguendo in questo l’esempio datoci dalla Casa Fuerster di Berlino la quale ha iniziato da tempo e continua la pubblicazione delle sue opere importanti in Francia, usufruendo così dei maggiori vantaggi accordati dalla Legge francese in confronto della tedesca.

Il Gerente si riserva di sottoporre al Consiglio di Vigilanza il resultato dei suoi studi e delle sue pratiche allorché saranno maturi ed esaurienti.

Il Gerente informa quindi intorno alle trattative in corso per una nuova opera del Maestro Puccini sovra libretto originale di Gabriele d’Annunzio e il Consiglio di Vigilanza ne prende atto.

Infine il Gerente informa sullo stato delle pratiche per la liquidazione dei conti della Società di costruzioni A. Brambilla per la costruzione del nuovo stabilimento.

 

La seduta è levata alle ore 17.

 

TIto Ricordi

Giuseppe Sullam

Luigi Origoni

Erminio Bozzotti

Giuseppe Visconti di Modrone

 ",negative,negative,negative,sadness
423,CLET002665,4.0,2.0,1913.0,,copialettere,Giacosa,Giuseppe,"= Seduta del 4 Febbraio 1913 =

 

 

Presenti: Comm.re Tito Ricordi, gerente e i membri della Commissione di Vigilanza Sigg.ri Comm. Erminio Bozzotti, Nob. Luigi Origoni, Comm. Ing. Giuseppe Sullam, Conte Giuseppe Visconti di Modrone.

Presenzia l’Avv.o E. Bronzini, segretario.

 

La seduta ha principio alle ore 15.

 

Il Gerente legge il verbale della precedente seduta del 16 dicembre 1912, che è approvato senza osservazioni.

Il Gerente informa sull’andamento dell’Azienda e comunica, spiegandoli con dettagliate notizie e schiarimenti sulle varie partite, i prospetti statistici al 31 Dicembre 1912 relativi al movimento dell’Azienda stessa, facendo rilevare partitamente gli aumenti e le diminuzioni in confronto delle risultanze precedenti.

Riferisce quindi, dando mano mano le spiegazioni richieste dai singoli membri del Consiglio di Vigilanza:

a)    sullo stato della vertenza colla società di costruzioni A. Brambilla per la liquidazione del Conto lavori di costruzione del nuovo Stabilimento e sulle pratiche in corso per la costituzione di un Collegio arbitrale che abbia a giudicare delle divergenze insorte relativamente a detta liquidazione.

b)    sulle trattative pendenti col Maestro Puccini e con Gabriele d’Annunzio per un’opera nuova su libretto di quest’ultimo e coi maestri Alfano e Zandonai in merito alle opere nuove in via di compimento.

c)     sulle cause state promosse dai Sigg.ri Giuseppe e Gaetano Donizzetti, quali asseritisi eredi legittimi ed aventi diritto del Maestro Gaetano Donizzetti, colle citazioni 13 e 14 gennaio pp, delle quali dà comunicazione e lettura, aggiungendo che si stanno attivamente raccogliendo tutti gli elementi opportuni per la difesa della Ditta contro le pretese Donizzetti delle quali manca per ora qualsiasi documento giustificativo.

d)    sulla incresciosa vertenza col Sig.r Illica e cogli Eredi Giacosa per la pretesa che sia esteso agli autori dei libretti musicati dal Maestro Puccini il trattamento fatto a quest’ultimo del prolungamento del termine dei diritti alle percentuali.

In proposito il Gerente, data lettura dell’ultima lettera Illica, richiama tutti i precedenti della vertenza e specialmente si sofferma a dimostrare, in base agli accordi intervenuti col Maestro Puccini per l’opera “La Fanciulla del West” come il concesso prolungamento a di lui favore sia stato dedotto espressamente quale ulteriore corrispettivo della cessione di quell’opera e non già come un semplice favore e men che meno come il riconoscimento di un diritto. Ritiene pertanto che si deve rispondere negativamente alle richieste Illica e Giacosa.

La Commissione di vigilanza appoggia unanime la proposta del gerente.

 

La seduta è levata alle ore 16.50.

 

Tito Ricordi

Giuseppe Sullam

Luigi Origoni

Erminio Bozzotti",negative,negative,negative,anger
436,CLET002666,6.0,4.0,1913.0,,copialettere,Giacosa,Giuseppe,"= Seduta del 6 aprile 1913 =

 

 

Presenti: Comm.re Tito Ricordi, Gerente e i membri della Commissione di Vigilanza Sigg.ri Comm.re Erminio Bozzotti, Nob. Luigi Origoni, Comm.re Ing. Giuseppe Sullam.

Assiste il Segretario Avv.o Edgardo Bronzini.

 

La seduta ha principio alle ore 17.

 

Il Gerente dà lettura del verbale della antecedente seduta del 4 febbraio che è approvato senza osservazioni.

Il Gerente dà comunicazione della lettera di risposta che, in relazione a quanto esposto nella precedente seduta, ha dato al Sig.r Illica, in senso negativo alla richiesta da questi fatta per sé e per gli eredi Giacosa.

Circa le vertenze giudiziali coi Sigg.ri Donizetti il Gerente riferisce d’aver raccolti tutti gli elementi per la difesa della Ditta nelle due cause contro di essa promosse, aggiungendo che finora tali cause furono semplicemente rinviate senza che da parte degli attori siasi fatta alcuna produzione a sostegno del loro assunto.

Il Gerente informa sullo stato in cui trovasi tuttora la pendenza colla Società di costruzioni A. Brambilla per la liquidazione dei conti della costruzione delle nuove Officine, dando lettura della corrispondenza sin qui evasa per la costituzione del Collegio arbitrale, alla quale non si è ancora riusciti ad addivenire per le difficoltà e le eccezioni senza fondamento mosse dalla Ditta Brambilla alla scelta dell’arbitro fatta dalla Ditta Ricordi.

Vengono dal Gerente presentati ed illustrati con dettagliate notizie i prospetti statistici sull’andamento dell’azienda a fine febbraio scorso. Fa rilevare come le Officine stiano attivamente preparandosi pel 1° luglio prossimo alla nuova organizzazione.

Infine il Gerente riferisce sulla proposta che l’Arc. Brioschi e l’Ing. Coen ⎼ comproprietari di mq. 2600 di terreno in contiguità con quello della Ditta Ricordi all’Acquabella ⎼ avrebbero fatto alla Ditta per la vendita di quel terreno ad essa Ditta, prima di venderlo ad altri. Aggiunge a notizia che il detto terreno venne dai Sigg.ri Brioschi e Coen acquistato, a £16 al mq., quasi contemporaneamente all’acquisto fatto dalla Ditta del fabbricato e terreno Türkheimer, ed espone quindi le condizioni attuali di prezzo affacciate dai proponenti.

Il Gerente dichiarasi personalmente molto perplesso sulla convenienza di tale acquisto, perché veramente il terreno offerto non è utilizzabile per le nuove Officine che possiedono diggià una non indifferente riserva di terreno fabbricabile, e importerebbe per il suo prezzo un dispendio non lieve e l’immobilizzazione di un capitale infruttifero sino a che non si presentasse una conveniente occasione di rivendita il che non è da sperarsi dato il prolungarsi della crisi edilizia cittadina ⎼ mentre, d’altra parte, non può a meno d’avvertire i gravi inconvenienti che potrebbero derivare alla proprietà della Ditta nel caso che terzi acquirenti, non vincolati e soggetti a speciali condizioni, che da parte nostra si potrebbero imporre quando proprietaria e venditrice fosse la Ditta, avessero a costruire su quel terreno. Il problema dell’acquisto del terreno offerto è legato poi all’altro, di non facile soluzione, dell’allacciamento ora richiesto dal municipio, dei canali di scolo delle Officine col canale di fogna che esiste soltanto da poco tempo nella sede del Viale Lombardia.

Ad ogni modo il Gerente, ha creduto opportuno di convocare d’urgenza la Commissione di Vigilanza per sottoporre al suo parere la fatta proposta, sulla quale, quando si ritenesse accettabile, dovrebbe ⎼ per contratto Sociale ⎼ deliberare in via definitiva l’assemblea dei Soci.

Dopo matura discussione, la Commissione esprime il parere che la proposta di acquisto potrebbe essere accoglibile qualora i venditori, riducendo la misura del prezzo richiesto, avessero a firmarlo a £16 al mq., prezzo da essi originariamente pagato, coll’aggiunta delle spese d’acquisto e dei relativi interessi sino ad oggi.

Il Gerente si riserva di far noto all’Arch.o Brioschi tale proposta della Ditta.

 

La seduta è levata alle ore 18.10

 

Giuseppe Sullam

Tito Ricordi

Erminio Bozzotti

Luigi Origoni",negative,negative,negative,sadness
447,CLET002667,3.0,5.0,1913.0,,copialettere,Ricordi,Tito II,"= Seduta del 3 Maggio 1913 =

 

 

Presenti: Comm. Tito Ricordi, gerente e i membri della Commissione di VIgilanza Sigg.ri Comm. Erminio Bozzotti, Nob. Luigi Origoni e Comm. Ing. Giuseppe Sullam.

Assiste il Segretario Avv.o Edgardo Bronzini.

 

La seduta ha principio alle ore 15.

 

Il Gerente dà lettura del Verbale della precedente seduta 6 Aprile pp. che, senza osservazioni, viene approvato.

Il Gerente, riferisce che le trattative per l’acquisto dall’arch.o Brioschi e dell’Ing. Coen del terreno contiguo a quello della Ditta all’Acquabella, non sono riuscite e che si sono invece intavolate pratiche e trattative col Municipio ⎼ Tuttora pendenti ⎼ per quanto riguarda le opere di fognatura.

Vengono quindi comunicate dal Gerente, con opportune illustrazioni e notizie di dettaglio, le risultanze statistiche dell’Azienda al 31 marzo pp.

La Commissione ne prende atto, con soddisfazione.

Infine il gerente informa sulle pratiche che, prima ancora della rappresentazione dell’ “Amore dei tre Re” furono iniziate col maestro Montemezzi per l’impegno di due nuove opere e sulle condizioni che il detto Maestro avrebbe proposte, fra le quali sarebbe assolutamente da eliminarsi quella che vorrebbe modificare i termini dei contratti già in corso.

La Commissione, mentre esprime anch’essa parere contrario alla pretesa modificazione delle convenzioni esistenti, si rimette interamente al Gerente per quanto riguarda la determinazione dei corrispettivi, ritenendo in massima desiderabile che si riesca a tener vincolato alla Casa il Maestro Montemezzi per almeno altre due opere.

 

La seduta è levata alle ore 16.45

 

Giuseppe Sullam

Tito Ricordi

Erminio Bozzotti

Luigi Origoni",negative,negative,negative,joy
454,CLET002668,9.0,6.0,1913.0,,copialettere,Ricordi,Tito II,"= Seduta del 9 Giugno 1913 =

 

 

Presenti: Comm. Tito Ricordi, gerente e i membri della Commissione di Vigilanza Sigg.ri Comm. Erminio Bozzotti, Comm. Ing. Giuseppe Sullam e Conte Giuseppe Visconti di Modrone.

Assiste il Segretario Avv.o Edgardo Bronzini.

 

La seduta ha principio alle ore 15.

 

Il Gerente dà lettura del verbale della precedente seduta del 3 Maggio pp. che viene approvato senza osservazioni.

Il Gerente riferisce sulle trattative ancora in corso col Maestro Montemezzi, il quale insisterebbe per limitare il suo impegno ad un’opera sola.

Il Gerente presenta ed illustra i dati statistici al 30 aprile pp. relativi all’andamento dell’azienda, facendo rilevare il progressivo incremento per quanto riguarda la cassa, i noleggi, i lavori conto terzi delle Officine e le vendite delle filiali.

La Commissione ne prende atto.

Il Gerente informa quindi come la vertenza colla Società Costruzioni Brambilla e la causa cogli Eredi Donizzetti [sic] siano sempre allo statu quo, non avendo sinora fatto un passo verso la loro soluzione.

Riferisce anche che col 1° luglio p.v. le Officine funzioneranno autonome, come venne stabilito, anche per quanto riguarda la fornitura di Musica al Magazzino Edizioni ⎼ e come siansi assunti un nuovo Capo ⎼ Magazzino e un nuovo Capo - Copisteria che, per le loro attitudini e pei loro precedenti, promettono assai bene.

Infine il Gerente, richiamato quanto già espose nella seduta del 16 dicembre 1912, riferisce sull’esito della recente sua gita a Parigi e sul risultato degli studi e delle pratiche fatte colà, specialmente in concorso dell’ Avv.o Maillard e del Sig.r Gentien, allo scopo di una più sicura protezione almeno delle opere più importanti per mezzo della istituzione di una Società Ricord francese, analogamente a quanto si è fatto a New-York. Dà quindi lettura dello schema di Statuto di tale nuova Società, in forma di anonima che si tratterebbe di costituire per far considerare, agli effetti legali, come francesi le nuove opere che si andassero ad assumere ⎼ e fornisce le più ampie spiegazioni circa il modo di costituzione e d’organizzazione finanziaria ed amministrativa di tale costituenda Società, all’intento che pur essendo e figurando come autonoma, sia in realtà null’altro che una emanazione della Ditta G. Ricordi e C. e in pieno potere di essa.

Facendo poi richiamo alle disposizioni statuarie della Società rileva la necessità, quando la Commissione di Vigilanza sia di parere favorevole alla proposta del Gerente circa la costituzione della predetta Società francese, di convocare l’Assemblea dei Soci per la relativa espressa autorizzazione a siffatta operazione e anche per quanto riguarda i contratti d’acquisto di nuovi lavori teatrali.

Dopo opportuna discussione, d’accordo fra il gerente e la Commissione di Vigilanza si stabilisce di convocare i Soci della Ditta in Assemblea generale straordinaria per il giorno 18 corrente alle ore 14.30, alla sede della Società, onde deliberare sul seguente:

 

Ordine del giorno

a)    Proposta di partecipazione alla costituzione di una una Società estera per edizioni musicali

b)    Contratti per acquisto di nuove opere mandandosi al Gerente di provvedere alle pratiche necessarie per tale convocazione.

 

La seduta è levata alle ore 17.

 

Tito Ricordi

Giuseppe Visconti di Modrone

Erminio Bozzotti

Giuseppe Sullam",negative,negative,negative,sadness
464,CLET002669,19.0,7.0,1913.0,,copialettere,Puccini,Giacomo,"= Seduta del 19 Luglio 1913 =

 

 

Presenti: Comm. Tito Ricordi, Gerente, e i membri della Commissione di Vigilanza Sigg.ri Comm. Erminio Bozzotti, Nob. Luigi Origoni e Conte Giuseppe Visconti.

Assiste il Segretario Avv.o Edgardo Bronzini.

 

La seduta ha principio alle ore 14.30.

 

Il Gerente comunica che il Comm.r Giuseppe Sullam non può assistere all’odierna seduta per assenza da Milano.

Il Segretario dà lettura del verbale della Seduta del 9 giugno pp. che è approvato senza osservazioni.

 

Il Gerente, riferisce che, in base al deliberato dell’ultima Assemblea, venne regolarmente costituita a Parigi la nuova Società G. Ricordi & C. col titolo di “Société anonyme des Editions Ricordi” e dà lettura degli avvisi stati pubblicati, secondo le norme della Legge francese, per la piena validità di detta costituzione.

Il Gerente presenta e illustra con opportune spiegazioni i dati statistici parziali del Giugno us., che ulteriormente, confermano il buon andamento dell’azienda sociale.

Il Gerente informa quindi:

-       che ha potuto concludere l’impegno contrattuale per due nuove opere col M.o Montemezzi, esponendo le relative condizioni.

-       che sta trattando colla Signorina Lily Boulanger di Parigi, la quale testé ha riportato il Grand Prix de Rome ⎼ fatto unico negli annali dei pensionati della Villa Medici ⎼ onde assicurarne alla Casa le produzioni musicali per un certo periodo di anni.

-       che è sempre più che mai imbarazzante la condotta indecisa del maestro Puccini col quale non è ancora riuscito a concretare definitivamente le condizioni di cessione del suo nuovo lavoro mentre intanto si debbono stringere gli impegni coi librettisti, ragguagliando anche sulle difficoltà che si riscontrano nelle trattative con questi ultimi.

-       che la questione colla Società costruzioni A. Brambilla è sempre allo statu quo

-       che in occasione della presenza in Milano dell’On. Avv.o Barzilai si è avuto un colloquio con esso in concorso coi legali della Ditta circa la vertenza colla Casa di Riposo pei Musicisti e che si sarebbe concordato, quando non intervenga prima l’appellazione della nota Sentenza da parte di detta Opera Pia, di farle notificare ⎼ passata l’epoca dei festeggiamenti pel Centenario Verdiano ⎼ la sentenza stessa, però con opportune modalità e dichiarazioni, allo scopo di mettere in decorrenza il termine per appellare.

La Commissione prende atto delle fatte comunicazioni.

Il Gerente riferisce successivamente sull’avvenuta consensuale risoluzione del contratto d’affitto delle vecchie Officine col Sig.r Basaglia, impossibilitato a continuarlo, e sulle trattative ora in corso col Sig.r Carlo Moretti per un affitto di detto stabile, dando lettura delle proposte fatte dal Sig.r Moretti, le quali comprendono anche la condizione d’acquisto dello stabile a partire dal 29 settembre 1919.

La Commissione esprime voto favorevole a siffatte trattative, augurando che il Gerente possa condurle a buon fine con tutte quelle modalità e cautele che crederà più convenienti per la tutela degli interessi della Ditta.

Il Gerente richiama la lettera del 23 gennaio 1912 indirizzata al Duca Visconti di Modrone quale rappresentante del Comitato per le onoranze a Verdi, per la quale restava concordato che per i festeggiamenti del Centenario Verdiano dell’ottobre 1913 la Ditta avrebbe messo a disposizione gratuita del Comitato le opere del grande Maestro, di sua proprietà, meno quelle che fossero state impegnate con altre Imprese cittadine; e ciò col consenso della Casa di Riposo per Musicisti. Richiama pure la lettera del 17 aprile 1912 colla quale chiedevasi al Comitato comunicazione delle opere verdiane che si intendevano di rappresentare e ricorda le varie sollecitazioni verbali fatte personalmente a tale scopo ⎼ richieste rimaste tutte senza evasione.

Ora scioltosi il Comitato anzidetto e avendo il Duca Visconti assunto sopra di sé il compito del Comitato stesso mentre la Ditta aveva già nel frattempo impegnato l’Aida e il Rigoletto per il Teatro dal Verme, venne un mese fa circa pubblicato che alla Scala nella prima fase della stagione Ottobre-Novembre si sarebbe, fra altre opere di Verdi, rappresentata anche l’Aida. Si scrisse allora al Duca Visconti la lettera del 26 giugno pp. e se ne ebbe la risposta il 26 giugno pp. e se ne ebbe la risposta il 28 dello stesso mese, lettere delle quali il Gerente dà lettura. Siccome poi l’assenso della Casa di Riposo riferitasi alla concessione gratuita a favore del Comitato, ora cessato, si credette opportuno, data la mutata condizione delle cose, di interpellare ancora detta Opera Pia, che a tutt’oggi non rispose.

Il Gerente è d’avviso che, se anche la Casa di Riposo acconsentisse ancora per quanto la riguarda alla gratuita concessione per la Scala, bisognerebbe almeno per l’Aida insistere per un compenso e, ad ogni modo, anche per le altre opere limitare la gratuità al solo mese di ottobre.

La Commissione unanime appoggia, col suo voto, l’avviso del Gerente.

Il Gerente infine informa dettagliatamente la Commissione sulle proposte fatte dalla Società Cines di Roma per ottenere dalla Casa l’esclusività del diritto di riproduzione cinematografica delle opere di nostra proprietà e dà lettura dello schema di contratto che, d’accordo coi legali della Ditta, si sarebbe compilato per sottoporlo alla Cines.

Dopo varie osservazioni da parte dei membri del Comitato e spiegazioni del Gerente, la Commissione si pronuncia in senso favorevole alla stipulazione di detta convenzione, raccomandando però di limitarne al più possibile la durata.

 

La seduta è levata alle ore 16.45

 

Erminio Bozzotti

Tito Ricordi

Luigi Origoni

Giuseppe Visconti di Modrone",negative,negative,negative,sadness
477,CLET002670,17.0,9.0,1913.0,,copialettere,Ricordi,Tito II,"= Seduta del 17 Settembre 1913 =

 

 

Presenti: Comm.e Tito Ricordi, Gerente e i membri della Commissione di Vigilanza Sigg.ri Comm.re Erminio Bozzotti, Nob. Luigi Origoni e Comm.re Giuseppe Sullam.

Assiste il Segretario Avv.o Edgardo Bronzini.

 

La seduta ha principio alle ore 14.30.

 

Il Segretario dà lettura del verbale della seduta del 19 luglio pp. che è approvato senza osservazioni.

Il Gerente informa sullo stato della pendenza relativa alla concessione di opere verdiane al Teatro alla Scala, sull’intervenuto assenso da parte della Casa di Riposo per Musicisti alla concessione gratuita, sulla accordata gratuità sino al 15 Novembre prossimo, ad eccezione dell’Aida per la quale si insistette per un compenso e sulla comunicazione e spiegazioni date alla Casa di Riposo relativamente a tale eccezione.

La Commissione prende atto di tale comunicazione, appoggiando la condotta tenuta del Gerente.

Il Gerente dà quindi comunicazione degli accordi definitivi intervenuti coi Sigg.ri Moretti, Beccati e Valsecchi per l’affitto delle vecchie Officine.

La Commissione ne prende atto, felicitandosi col Gerente per la conclusione di tale contratto.

Il Gerente riferisce, a notizia della Commissione:

a)    sullo stato quanto mai soddisfacente del conto di Cassa al 31 agosto pp.

b)    sui dati statistici dell’azienda al 31 luglio pp. e sui dati approssimativi del Bilancio 1912-13 che sarà quanto prima presentato all’esame della Commissione.

c)     Sull’applicazione in corso della nuova tariffa per la consegna della musica dalle Officine al magazzino e sui risultati pratici che già ne emergono, sui quali a fine dell’esercizio corrente si potranno fare le debite deduzioni e conclusioni.

d)    sul mancato accordo circa la combinazione colla Società Cines di Roma colla quale ogni trattativa è definitivamente tramontata.

Infine il Gerente informa sulle vertenze giudiziali in corso colla Casa Madella di Sesto S. Giovanni; sul sequestro recentemente eseguito a carico di essa; sulla sleale concorrenza che la Casa stessa fa alla Ditta Ricordi collo spaccio, a vilissimi prezzi, di opere del 2° periodo, riprodotte con assai economico processo fotografico da quelle edite dalla nostra Ditta e sulla nuova azione giudiziale che si intenderebbe di promuovere per tale sleale concorrenza e per resarcimento d’ogni relativo danno.

Il Gerente fa rilevare il grave pregiudizio che deriva dal sistema di vendita degli spartiti a mezzo degli strilloni, applicato su vasta scala dalla Ditta Madella; come già siasi cercato di mettere un freno a tale stato di cose collo spaccio, a prezzi ridotti, delle stesse nostre edizioni, ma con copertina speciale e a mezzo di Sig.ri Bruciati & Co ⎼ ma come di fronte agli ulteriori ribassi praticati dal Madella, convenga fronteggiarlo e cercare di vincerlo una nuova edizione a prezzi bassissimi, quand’anche ne fosse per risultare una perdita per l’azienda.

La Commissione, preso atto delle azioni e dei provvedimenti giudiziali già iniziati contro la Casa Madella, esprime voto favorevole alla nuova azione e alle misure escogitate contro la stessa Casa dal Gerente.

 

La seduta è levata alle ore 16.

 

Giuseppe Sullam

Luigi Origoni

Erminio Bozzotti

Tito Ricordi",negative,negative,negative,anger
486,CLET002671,9.0,10.0,1913.0,,copialettere,Ricordi,Tito II,"= Seduta del 9 Ottobre 1913 =

 

 

Presenti: Comm.re Tito Ricordi, Gerente e i membri della Commissione di Vigilanza Sigg.ri. Comm.re Erminio Bozzotti, Nob. Luigi Origoni, Comm.re Ing.e GIuseppe Sullam e Conte Giuseppe Visconti di Modrone.

 

La seduta ha principio alle ore 14.30.

 

Il Gerente, essendo assente l’Avv.o Bronzini perché indisposto, fa intervenire alla seduta il Sig.r Colombo per la stesa del verbale.

 

Si legge e si approva il verbale della seduta del 17 settembre pp.

 

Il Gerente prega i Sigg.ri Consiglieri di esaminare il Bilancio dell’Esercizio 1912-13 che loro presenta e le cui voci egli confronta con quelle del Bilancio precedente, rilevando gli ottimi resultati dell’annata. Propone importanti ed eccezionali ammortamenti da farsi ad alcune categorie di attività e tutte le sue proposte vengono accettate dal Consiglio. Si stabilisce perciò che il Bilancio 1912-13 verrà sottoposto all’approvazione dei Signori Soci colle resultanze preordinate dal Gerente. Si fissa il 29 ottobre alle ore 14 quale data per l’Assemblea generale e pel pagamento del dividendo.

Il Gerente fa quindi un dettagliato rapporto:

a)    Sull’andamento della nuova “Société anonyme des Editions Ricordi” di Parigi leggendo i resoconti dei due “primi mesi di esercizio i quali hanno dato un resultato soddisfacente.

b)    Sui dati statistici dell’azienda alla fine di agosto pp., ponendo specialmente in rilievo il progressivo aumento delle vendite di musica in confronto a pari epoca del precedente esercizio e lo stato oltremodo florido della Cassa.

c)     Sul nuovo sistema adottato dalle Officine pel computo dei prezzi delle edizioni fornite al Magazzino.

Il Comm.re Erminio Bozzotti osserva che malgrado la evidente buona volontà di chi dirige il Negozio di Milano, esso lascia alquanto a desiderare nella fornitura sollecita delle novità musicali di edizione estera ed esprime l’avviso dell’opportunità di aggiungere al negozio un personale competente atto ad assicurare ai clienti un migliore servizio anche sotto questo rapporto.

Il Gerente dichiara che, data l’immensa produzione musicale odierna, non è facile potersi mantenere al corrente delle novità musicali di ogni paese: riconosce che la questione del Negozio sotto tale aspetto non è nuova e purtroppo sempre incompletamente risolta, perché mancano in Italia, come invece esistono all’estero, delle scuole di speciale insegnamento pel commercio editoriale musicale.

Osserva che i vari tentativi fatti dalla Ditta per avere dalla Germania dei giovani commessi competenti in materia hanno dato dei risultati poco confortanti per la Ditta. Aggiunge poi che lo scopo principale della Casa Ricordi, dal punto di vista del commercio delle edizioni, come del teatro, non è quello di facilitare l’importazione in Italia delle edizioni estere, ma bensì quello di difendere in patria le edizioni Ricordi e di diffonderle all’estero; che a tale intento la Ditta ha anche pubblicato danze e pezzi di carattere conformi a quelli in voga sui mercati stranieri. Dato quindi un tale stato di cose e una tale direttiva per la tutela e lo sviluppo dei nostri interessi, risulta non troppo facile il seguire nel medesimo tempo due opposte vie, quella dell’editore di proprie pubblicazioni e quella del rivenditore di edizioni altrui.

Il Gerente promette in ogni modo di studiare una pratica e favorevole soluzione del difficile problema.

Il Gerente dà quindi lettura della corrispondenza scambiata colla Società A. Brambilla in merito alla strana proposta da questa fatta della nomina di un collegio di cinque arbitri, invece di tre, per la definizione della nota vertenza ⎼ il Consiglio approva l’energico rifiuto opposto dal gerente a tale proposta.

 

La seduta è levata alle ore 16.30

 

Giuseppe Sullam

Luigi Origoni

Erminio Bozzotti

Giuseppe Visconti di Modrone

Tito Ricordi",negative,negative,negative,sadness
493,CLET002672,12.0,11.0,1913.0,,copialettere,Puccini,Giacomo,"= Seduta del 12 Novembre 1913 =

 

 

Presenti: Comm.re Tito Ricordi, Gerente e i membri della Commissione di Vigilanza Sigg.ri Comm.re Erminio Bozzotti, Nob.e Luigi Origoni, Comm.re Giuseppe Sullam e Conte Giuseppe Visconti di Modrone.

Assiste il Segretario Avv.o Edgardo Bronzini.

 

La seduta ha principio alle ore 14.30.

 

Il Gerente dà lettura del Verbale dell’ultima seduta 9 Ottobre u/s che è approvato senza osservazioni.

Il Gerente informa sullo spiacevole incidente col Maestro Puccini che solo per non esserglisi, dopo un telegramma d’augurio pel successo della “Fanciulla del West” al Teatro di Vienna, stato telegrafato per felicitarlo del successo ottenuto, ebbe a scrivere al Gerente una lettera così aspra come quella del 29 ottobre della quale dà lettura.

Comunica quindi la risposta che intenderebbe di dare.

La Commissione la approva unanime.

Il Gerente riferisce quindi sulla vertenza colla Società di Costruzioni Brambilla, comunicando la lettera 7 andante di quest’ultima colla quale finalmente dichiara che per non ritardare più oltre la definizione della pendenza accetta la costituzione del Collegio arbitrale di tre membri designando a suo arbitro l’Ing. Paolo Besana il quale, in unione all’Ing. Luigi Mazzocchi designato da parte della Ditta Ricordi, procederà alla scelta del terzo arbitro rimettendo intanto ai rispettivi legali la formulazione del compromesso.

L’Ing.e Mazzocchi, già interpellato, ha accettato di buon grado come coarbitro l’Ing.e Besana e si è riservato di scegliere insieme a questi il terzo arbitro.

Si espone in seguito dal Gerente la situazione dell’Azienda Sociale al 31 ottobre pp. comunicando vari dati e prospetti statistici che dimostrano la continuità nel buon andamento dell’azienda stessa.

Il Gerente informa sulla combinazione conchiusa colla Ditta Savoja Film di Torino per la riproduzione cinematografica della “Germania” esponendone le condizioni e aggiungendo che trattasi di una combinazione fatta per esperimento.

La Commissione ne prende atto.

Infine il Gerente, richiamata la mozione fatta dal Socio Comm.re Francesco Gnecchi nell’ultima Assemblea Generale circa l’opportunità di devolvere le eccedenze di cassa all’estinzione graduale o totale del debito della Società verso i Soci in dipendenza del noto Conto Corrente non disponibile di complessive £ 600.000 ⎼ e richiamata l’adesione dei Soci intervenuti all’Assemblea a tale proposta, invita la Commissione di Vigilanza ad esprimere il suo avviso sull’argomento circa il modo concreto e più opportuno per l’attuazione della proposta di cui sopra.

Dopo una esauriente discussione la Commissione di Vigilanza dà voto favorevole alla proposta del Gerente di restituire ai Sigg.ri Soci ⎼ a estinzione graduale del predetto Conto Corrente non disponibile ⎼ quando a di lui criterio le eccedenze di Cassa lo consentano ⎼ delle quote sorteggiabili di £ 5000 ⎼, previa diramazione ai Sigg.ri Soci del piano di estinzione per riportarne l’adesione scritta.

 

La seduta è levata alle ore 16.15.

 

Luigi Origoni

Giuseppe Visconti di Modrone

Erminio Bozzotti

Giuseppe Sullam

Tito Ricordi",negative,negative,negative,sadness
503,CLET002673,22.0,12.0,1913.0,,copialettere,Campanari,Umberto,"= Seduta del 22 Dicembre 1913 =

 

 

Presenti: Comm.re Tito Ricordi, Gerente e i membri della Commissione di Vigilanza Sigg.ri Comm. Erminio Bozzotti, Nob. Luigi Origoni, Comm. Giuseppe Sullam e Conte Giuseppe Visconti di Modrone.

Assiste il Segretario Avv.o Edgardo Bronzini.

 

La seduta ha principio alle ore 16.15.

 

Il Segretario dà lettura del verbale dell’antecedente seduta del 12 Novembre us. che è approvato senza osservazioni.

Il Gerente, relativamente alla vertenza col maestro Puccini, dà lettura della lettera in data 14 Novembre di quest’ultimo in riscontro a quella del 12 dello stesso mese di esso Gerente, aggiungendo che dopo quella lettera ebbe occasione di trovarsi con lui, che non si parlò più dell’incidente, ma che il Maestro accennò ad una offerta avuta in Vienna per scrivere una opera comica per conto di altro editore ⎼ offerta che egli non ha rifiutato trattandosi di condizioni troppo vantaggiose per lui.

Il Gerente riferisce quindi sull’intervista che ebbe coll’Avv.o Campanari, in seguito a richiesta del medesimo per trattative si sistemazione amichevole della nota vertenza colla Casa di Riposo per musicisti, informando dettagliatamente sul modo in cui si svolse il colloquio e sulle proposte accennate dall’Avvocato Campanari, proposte  che esso Gerente richiese in fine fossero concretate per iscritto allo scopo di potere meglio studiarle e sottoporle poi al parere dei legali della Ditta e della Commissione di Vigilanza.

La Comunicazione scritta però di tali proposte non è ancora pervenuta e il Gerente è d’avviso che si abbia, in attesa di essa, a soprassedere ancora alla divisata notifica della sentenza del Tribunale. La Commissione ne prende atto.

Dal Gerente vengono poi presentati e illustrati con particolareggiate spiegazioni e, notizie, i dati statistici relativi all’azienda sociale alla fine di Novembre pp. osservando che, almeno per ora, data specialmente la pendenza colla Società Costruzioni A. Brambilla, non si presenterebbe opportuno far luogo alla restituzione parziale ai Soci del Conto Corrente non disponibile, esprimendo però la speranza che alla fine del prossimo Aprile si potrà iniziare gradualmente siffatta restituzione.

Il Gerente informa sulle necessità di importanti opere di riparazione al muro di confine della Casa in Via Berchet, sede della Ditta, colla proprietà Giachi, opere che richiedono una spesa di circa lire ventimila ed esprime l’avviso suo di approfittare di questa urgenza per tentare pratiche di proroga dell’affittanza in corso colla locatrice Opera Pia Borella, conferendo all’uopo coll’Ing. Piero Piola.

La Commissione approva col suo voto tale pratica da esperirsi dal Gerente.

 

Infine il Gerente comunica che si è recato a Parigi allo scopo principalmente di conoscere e avvicinare i nuovi Direttori dei teatri lirici sovvenzionati e di avere ricevuto l’impressione d’una marcata tendenza ostile verso le opere straniere e specialmente italiane ⎼ che per incarico della Società italiana degli Autori ebbe un convegno colla Commissione della Società francese degli Autori sulla questione dei Cinematografi ⎼ riferimento sull’esito di tale convegno e sugli studi che si stanno facendo per un accordo fra le due Società degli Autori al quale si unirebbe anche la Società inglese ⎼ che nel frattempo si ebbero delle proposte per concessioni di riproduzioni cinematografiche, ma che non si ritennero accettabili allo stato attuale della questione.

Il Gerente comunica per ultimo che l’Avv.o Savarese di Palermo appoggiato da varie notabilità, intenderebbe dar vita a Milano a un gran giornale di lusso, sul tipo di “ La Donna” che si pubblica a Torino, facendo alla nostra Ditta la proposta di affidare alle Officine una parte del lavoro di stampa purché la Ditta sottoscrivesse una caratura di £ 10.000.

Il Gerente è favorevole in massima a tale proposta che sarà da accettarsi però in modo concreto soltanto quando l’Avv.o Savarese abbia presentato i dettagli e i documenti esaurienti richiesti dal Gerente.

La Commissione approva tale proposta.

 

La seduta è levata alle ore 17.45.

 

Luigi Origoni

Erminio Bozzotti

Giuseppe Sullam

Giuseppe Visconti di Modrone

Tito Ricordi",negative,negative,negative,sadness
515,CLET002674,17.0,3.0,1914.0,,copialettere,Campanari,Umberto,"= Seduta del 17 Marzo 1914 =

 

 

Presenti: Comm. Tito Ricordi, Gerente e i membri della Commissione di Vigilanza Sigg.ri Comm.re Erminio Bozzotti, Nob. Luigi Origoni, Comm.re Giuseppe Sullam e Conte Giuseppe Visconti di Modrone.

Assiste il Segretario Avv.o Edgardo Bronzini.

 

La seduta ha principio alle ore 17.

 

Il Segretario dà lettura della precedente seduta 22 dicembre 1913 che è approvato, senza osservazioni.

Il Gerente riferisce sulle proposte che l’Avv.o Campanari per la Casa di Riposo pei Musicisti, richiesto già di presentarle per iscritto, avrebbe fatto, non in forma di comunicazione formale e sottoscritta, ma in forma di comunicazione formale e sottoscritta, ma in forma di annotazioni marginali alla relazione stampata già da esso presentata al consiglio di detta Opera Pia preliminarmente all’inizio della causa.

Il Gerente, previo opportuno commento a tali proposte, e previo accenno ai pareri dei legali della Ditta circa le medesime, enuncia quali sarebbero le controproposte che esso intenderebbe di fare , nel senso di consolidare in una cifra globale quanto, in via di transazione la Ditta sarebbe disposta a dare pei titoli dedotti in causa relativi ai piccoli diritti musicali e ai proventi sugli strumenti meccanici, a condizione che la Casa di Riposo rinunci per sempre alla clausola contrattuale riflettente il caso che si organizzino anche in Italia e in Germania delle Società di Autori per la percezione dei diritti di rappresentazione, come sussistono in Francia.

La Commissione opina favorevolmente a tale controproposta.

Il Gerente informa come le pratiche fatte coll’Opera Pia Borella e per esse coll’Ing. Piola Daverio, circa il carico delle spese di riparazione dei muri di confine e per la proroga del contratto di locazione non abbiamo condotto ad alcun resultato pratico, insistendosi dal detto Ing. PIola nell’assunto che, in base al contratto vigente, dette spese debbono stare a carico della parte conduttrice ed essendosi fatte poi da esso tali esagerate domande per la proroga del termine della locazione da essere del tutto inaccettabili.

Dal Gerente si presentano i dati statistici dell’azienda al 28 febbraio us., nonchè un Bilancio generale al 31 dicembre 1913, e sono da esso fornite ampie informazioni e notizie ad illustrazione delle relative resultanze.

La Commissione prende atto con soddisfazione delle fatte comunicazioni che assicurano sull’ottimo andamento dell’azienda.

Il Gerente riferisce quindi dettagliatamente sullo stato della vertenza in Francia per l’opposizione mossa alle rappresentazioni in lingua italiana al Théâtre des Champs-Elysées delle opere Bohème, Tosca e Madama Butterfly. Informa delle pratiche fatte sin qui per resistere a tale opposizione, sullo studio che della vertenza si è fatto coll’Avv.o Maillard di Parigi e sui termini giuridici della vertenza stessa.

Vista l’inutilità dei tentativi amichevoli esperiti sin qui dal Gerente stesso, non rimane ora che di ricorrere alle vie giudiziali per la tutela dei nostri diritti, il che ci è anche imposto da un dovere morale verso l’Impresario che trattò colla nostra Casa per la stagione italiana a Parigi e al quale, in base ai precedenti di opere italiane del repertorio dell’Opera e dell’Opera Comique rappresentate senza alcuna opposizione in altri teatri, si era dato affidamento della disponibilità in lingua italiana, delle opere del Maestro Puccini.

La Commissione plaudendo all’opera energica e sagace del Gerente, riconosce che non rimane ora altra via che quella di ricorrere ai Tribunali francesi.

Il Gerente riferisce intorno a un colloquio avuto ultimamente col Maestro Puccini per derimere una opposizione fatta dal Maestro stesso alle prossime rappresentazioni della Manon Lescaut al Teatro des Champs-Elysèes, pretendendo il Maestro che, oltre alla Manon, si dasse anche la Fanciulla del West. Il Gerente convinse il Maestro a desistere da tale opposizione, avendo ottenuto da Mr Higgins che dirige, oltre al Teatro parigino in questione, anche il Covent Garden di Londra, che la Fanciulla del West sia inclusa nel programma della stagione attuale a quel teatro.

Nel corso di tale colloquio il Maestro Puccini comunicò al Gerente che aveva conchiuso un contratto per un’opera comica, a condizioni veramente straordinarie, con due editori-impresari di Vienna e che in tale contratto aveva fatto includere la clausola che la proprietà di tale suo nuovo lavoro fosse riservato alla Casa Ricordi per l’Italia e la Repubblica Argentina.

Il Gerente fece osservare che l’opera, se avrà la sua prima pubblicazione in Austria, non potrà essere protetta nell’Argentina e che data la sua natura speciale non potrebbe avere un grande valore commerciale per la sola Italia.

Il Gerente suggerì quindi al Maestro Puccini, specialmente nel proprio interesse, di rivolgersi agli editori di Vienna per ottenere che l’opera fosse pubblicata la prima volta in Francia a mezzo della Société anonyme des Editions Ricordi, ottenendo così la protezione in Argentina, Brasile e Russia, che in altro modo non sarebbe garantita.

Il Maestro Puccini si impegnò di scrivere a Vienna, ma a tutt’oggi il Gerente non ha avuto alcuna comunicazione al riguardo.

Il Maestro Puccini dichiarò infine che sarebbe disposto a scrivere per Casa Ricordi un altro lavoro, forse i Due zoccoletti rossi di Ouida, appena però abbia compiuto l’attuale impegno cogli Editori di Vienna perché nel contratto gli è imposto di non scrivere altra musica sino a che non abbia ultimata e consegnata l’opera comica.

Il Gerente è del parere che convenga alla Ditta di accapparre subito i diritti sul romanzo di Ouida “Two little wooden shoes”, benché la questione si presenti alquanto intricata e di difficile soluzione per le condizioni speciali nelle quali è morta Ouida a Viareggio.

La Commissione approva in tutto tale linea di condotta del Gerente.

 

La seduta è levata alle ore 18.50.

 

Giuseppe Sullam

Tito Ricordi

Luigi Origoni

Erminio Bozzotti

Giuseppe Visconti di Modrone",negative,negative,negative,fear
528,CLET002675,8.0,5.0,1914.0,,copialettere,Campanari,Umberto,"= Seduta dell’8 Maggio 1914 =

 

 

Presenti: Comm. Tito Ricordi, Gerente e i membri della Commissione di Vigilanza Sigg.ri Comm.re Erminio Bozzotti, Nob. Luigi Origoni, Comm. Giuseppe Sullam.

Assiste il Segretario Sig.r Avv.o Edgardo Bronzini.

Viene scusata l’assenza del Conte Giuseppe Visconti di Modrone, altrove impegnato.

 

La seduta fa principio alle ore 15.

 

Il Segretario dà lettura del Verbale della seduta del 17 Marzo pp. che è approvato senza eccezioni.

Il Gerente riferisce sulle pratiche state avviate dalla Casa di Riposo Verdi per una definizione amichevole della nota vertenza giudiziale sulle difficoltà di formulare in iscritto le precise condizioni, come richieste dall’Avv.o Campanari onde sottoporle al suo Consiglio e sul nuovo colloquio avuto dal Gerente con quest’ultimo per meglio chiarire le basi dell’eventuale transazione ⎼  in seguito a che si sarebbe predisposto uno schema di lettera all’Amm.ne della Casa di Riposo, della quale dà lettura.

La Commissione dà voto favorevole a quanto operato e proposto dal Gerente.

Il Gerente informa quindi sull’andamento della vertenza arbitrale in corso colla Società di costruzioni A. Brambilla.

La Commissione ne prende atto.

Si presentano dal Gerente i dati statistici del movimento dell’Azienda Sociale a fine marzo pp. illustrandoli con dettagliate notizie e spiegazioni.

Informa proprio il Gerente sul risultato soddisfacente delle ispezioni amministrative e di cassa praticate a mezzo del D.r Gino Cantù alle filiali di New York e di Londra, dove trovò tutto regolare, e alla filiale di Lipsia a mezzo del Sig.r Rusca che pure vi trovò regolarità nelle registrazioni e nello stato di Cassa.

La Commissione ne prende atto con soddisfazione.

Il Gerente fà una dettagliata relazione sulle pratiche e trattative che già da tempo va esperendo per ottenere da Edmond Rostand la cessione di sue opere per cavarne dei libretti lirici sulla condizione posta dal Rostand nel senso non di una cessione parziale, ma generale di tutte le opere sue presenti e future e sulla condizione da esso già accennata del corrispettivo in una cifra di £ 125/mila, forse riducibile a 100/mila.

Dopo ampia discussione in argomento la Commissione si pronuncia in massima favorevole alla continuazione delle iniziate trattative.

Infine il Gerente richiamato quanto quanto già esposto in altra seduta circa lo stato della pendenza col Maestro Puccini, informa sulla corrispondenza avuta col Barone Eisner e cogli Editori Eibensechütz e Berthé di Vienna senz’alcun resultato soddisfacente.

Accenna poi alle gravi difficoltà che si frappongono all’ideato acquisto dei diritti d’autore della defunta autrice inglese Ouida.

 

La seduta è levata alle ore 17.

 

Giuseppe Sullam

Tito Ricordi

Erminio Bozzotti

Luigi Origoni",negative,negative,negative,joy
546,CLET002676,14.0,10.0,1914.0,,copialettere,Puccini,Giacomo,"= Seduta del 14 Ottobre 1914 =

 

 

Presenti: il Comm.re Tito Ricordi, gerente e i membri della Commissione di Vigilanza Sigg.ri Comm. Erminio Bozzotti, Nob. Luigi Origoni, Conte Giuseppe Visconti di Modrone nonché il Segretario Avv.o Edgardo Bronzini.

Il Gerente comunica che l’Ing.e Comm.re G. Sullam ha pregato di considerarlo come presente rimettendosi al voto dei colleghi.

 

La seduta ha principio alle ore 14.30.

 

Il Segretario legge il verbale dell’ultima seduta 8 Maggio pp. che è approvato senza osservazioni.

Il Gerente informa come in questo frattempo i colloqui ch’ebbe occasione di avere personalmente col Maestro Puccini siano valsi a dissipare lo stato di tensione che si era andato formando col medesimo e a ripristinare i buoni rapporti. Si sarebbe anzi concordato con lui l’impegno per una nuova opera a determinate condizioni delle quali ragguaglia la Commissione, riservandosi di riferirne definitivamente quando saranno in tutto concretate, per poi sottoporle all’approvazione dell’Assemblea generale.

La Commissione prende atto ⎼ con soddisfazione ⎼ di tali comunicazioni.

Circa la vertenza arbitrale colla Società Costruzioni A. Brambilla, il Gerente espone come sia, pur troppo, a temersi che la liquidazione dei Conti fatta dagli arbitri dia una resultanza di residuo debito della DItta in cifra notevolmente superiore a quella prevista e che quindi a fin d’anno, epoca in cui il Collegio arbitrale avrà emanato probabilmente il suo Lodo, la Ditta abbia a dover pagare una cifra molto importante.

Ciò naturalmente costituisce una preoccupazione per il Gerente, in vista delle condizioni finanziarie eccezionali per effetto della crisi generale e della moratoria e impone la necessità di avvisare sin d’ora ai mezzi per provvedere.

Riferisce quindi il Gerente come, essendosi chiesto dall’Impresa Brambilla pel tramite degli Arbitri, il versamento di un acconto sul suo avere esso, pur facendo presente all’Arbitro Sig.r Ing. Mazzocchi la limitazione della disponibilità di cassa della Ditta per effetto dello stato attuale degli affari, della chiusura dei teatri, delle difficoltà d’incasso, ecc., solo per fare atto di deferenza verso il Collegio arbitrale ha acconsentito a versare alla Ditta Brambilla la somma di Lire cinquantamila, cifra che, anche secondo la liquidazione dell’Arch.o Brioschi, sarebbe pur sempre dovuta all’impresa costruttrice.

La Commissione approva l’operato del Gerente.

Il Gerente riferisce sullo stato delle pratiche per l’eventuale definizione amichevole d’ogni vertenza colla Casa di Riposo pei musicisti e sull’avvenuta composizione della divergenza colla Société des Auteurs di Parigi.

La Commissione ne prende atto.

Il Gerente dà lettura di una lettera da lui diretta il 12 ottobre all’Ing.e Comm.e Sullam circa le condizioni alle quali la Ditta sarebbe disposta a dare opere di nostra proprietà per la prossima stagione alla Scala.

Prima di intrattenere sul Bilancio generale 1913-14, il Gerente crede opportuno di informare la Commissione sulle condizioni generali dell’azienda sociale per effetto della guerra europea, accennando alle economie che si poterono fare, ma rilevando in pari tempo come esso abbia creduto doveroso ed opportuno, di fronte agli operai della Ditta, di continuare il lavoro normale per quanto reflette la produzione della musica ⎼ anche perché ciò permetterà di completare le molte deficienze da tempo riscontrate nello stock del Magazzino.

Dà quindi comunicazione e lettura del Bilancio generale chiuso al 30 giugno 1914, osservando come il risultato dell’annata avrebbe, in tempi normali permesso di dare un dividendo del 12%, ma come in considerazione del periodo assai critico in cui si è iniziato l’esercizio in corso e della possibilità che le condizioni generali di disagio si aggravino, abbia credito misura necessaria e prudenziale far luogo a svalutazioni e ammortamenti straordinari, e ridurre così l’utile al solo 8%, che si pagherebbe per il 5% alla fine di ottobre e pel residuo 3% quando appena la disponibilità di cassa lo permetterà.

Illustra quindi le singole voci del Bilancio, fornendo le più ampie notizie e spiegazioni richieste dai membri della Commissione.

La Commissione approva il presentato Bilancio e d’accordo col Gerente si stabilisce la convocazione dell’Assemblea generale ordinaria dei Soci pel giorno 31 ottobre corrente alle ore 14 per la discussione e approvazione del Bilancio dell’Esercizio 1913-14 e per la nomina del Consiglio di Vigilanza.

 

La seduta è levata alle ore 16.30.

 

Giuseppe Sullam

Tito Ricordi

Erminio Bozzotti

Luigi Origoni

Giuseppe Visconti di Modrone

",negative,negative,negative,fear
557,CLET002677,4.0,12.0,1914.0,,copialettere,Campanari,Umberto,"= Seduta del 4 Dicembre 1914 =

 

 

Presenti: il Comm. Tito Ricordi, gerente, e i membri della Commissione di Vigilanza Sigg.ri Comm.re Erminio Bozzotti, Nob. Luigi Origoni, Comm.re Giuseppe Sullam, nonché il Segretario Avv.o Edgardo Bronzini.

Viene scusata l’assenza del Conte Giuseppe Visconti di Modrone.

 

La seduta ha principio alle ore 15.

 

Il segretario legge il verbale della seduta 14 Ottobre us. che è approvato senza osservazioni.

Il Gerente, relativamente alla vertenza colla Casa di Riposo per musicisti, riferisce come, pur essendo personalmente più propenso alla continuazione della causa per una definitiva risoluzione giudiziale in sede d’appello, cedendo alle varie insistenze avute da più parti per una soluzione amichevole, abbia continuato a coltivare le pratiche nel senso di una definizione transattiva.

Informa dettagliatamente sullo svolgimento di tali pratiche e trattative e sulle varie difficoltà insorte nel corso delle medesime, e come appunto, per l’affacciarsi durante le trattative di varie dubbiezze e questioni nuove sulla interpretazione dei patti e sulla loro applicazione colla Casa di Riposo che avrebbero potuto formare materia di altre future contestazioni e questioni giudiziali, siasi formato in esso Gerente il concetto ed il proposito di allargare la base della transazione in modo che essa abbia ad eliminare non solo le divergenze insorte, ma anche tutte le altre future prevedibili ⎼ lasciando solo impregiudicata la questione che reflette la clausola contrattuale nel caso che si organizzino in Italia e in Germania delle Società di Autori per la percezione dei diritti di rappresentazione.

Aggiunge che a tale intendimento ha trovato per verità volonterosamente consenziente l’Avv.o Campanari, sicché si è potuto addivenire con esso ad uno schema di convenzione preliminare, inteso precisamente allo scopo di sistemare definitivamente sotto ogni aspetto i rapporti fra la nostra Ditta e l’Opera Pia Verdi.

Dà quindi lettura di tale schema preliminare di convenzione e della lettera adesiva in data 2 dicembre della Casa di Riposo ⎼ e informa che a rappresentare la Ditta nella Commissione speciale indicata nel predetto preliminare per la discussione e determinazione della cifra di transazione, avrebbe pensato che si avesse a designare esso Gerente e il Sig.r Alfredo Colombo.

La Commissione unanime appoggia col proprio voto favorevole l’operato del Gerente, anche per quanto riguarda la designazione dei rappresentanti della Ditta, salvo al Gerente di riferire alla Commissione stessa sull’esito delle pratiche fra i rappresentanti della Ditta e quelli dell’Opera Pia per le relative deliberazioni in merito.

Il Gerente riferite sulle notizie non troppo confortanti che ha potuto avere sull’esito che avrà l’arbitrato colla Ditta Brambilla, per il quale è problema la pronuncia del Lodo, informando di avere però provveduto a predisporre i fondi necessari per il pagamento.

Infine il Gerente presenta la situazione dell’azienda Sociale al 31 Ottobre pp. illustrandone le varie voci e fornendo tutte le notizie e le spiegazioni richieste dai membri della Commissione.

La Commissione ne prende atto.

 

La seduta è levata alle ore 16.45.

 

Luigi Origoni

Erminio Bozzotti

Tito Ricordi

Giuseppe Sullam",negative,negative,negative,sadness
566,CLET002678,8.0,1.0,1915.0,,copialettere,Verdi,Giuseppe,"= Seduta dell’8 Gennaio 1915 =

 

 

Presenti: il Comm.re Tito Ricordi, gerente, e i membri della Commissione di Vigilanza Sigg.ri Comm.re Erminio Bozzotti, Nob. Luigi Origoni, Comm.re Ing. Giuseppe Sullam, Conte Giuseppe Visconti di Modrone, nonché il Segretario della Commissione Avv.o Edgardo Bronzini.

 

La seduta ha principio alle ore 15.

 

Il Segretario legge il verbale della antecedente seduta del 4 dicembre 1914, che è approvato senza eccezioni.

Il Gerente informa dettagliatamente circa l’esito del giudizio arbitrale nella vertenza colla Società di Costruzioni A. Brambilla. Il Collegio arbitrale aveva predisposto il suo Lodo pel 23 Dicembre pp. in cui sostanzialmente dichiarava:

1°= Dovere la Ditta Ricordi corrispondere col 31 Dicembre 1914 alla Impresa Brambilla:

a)    per capitale residuo la somma di £ 249.990⎼, tenuto conto delle £ 800.000⎼ già in precedenza versate in dipendenza dei lavori e delle forniture eseguite dalla Ditta Brambilla nello Stabilimento all’Acquabella;

b)    gli interessi del 5½% conteggiati a tutto il 31 Dicembre 1914 nella somma di £ 117.925,40, e così complessivamente £ 367.935,40.

2°= Assolversi la Ditta Brambilla dalle domande avanzate dalla Ditta Ricordi pel pagamento di una qualsiasi penale per pretesi ritardi nella consegna delle opere.

3°= Ritenersi rispettivamente compensate le spese sostenute dalle parti per lavori di liquidazione o controliquidazione e tutte le altre sostenute pel procedimento arbitrale, ripartite fra le Parti per giusta metà le spese del compromesso e quelle di registrazione e notifica del Lodo,

4°= Liquidarsi le spese e gli onorari degli Arbitri in £ 18530⎼, di cui £ 18.000⎼ a titolo di onorari e £ 530⎼ per spese, con obbligo solidale fra le Parti al pagamento, tenuto conto che da detta somma vanno detratte £ 12.000 ⎼ già in precedenza versate per metà da ciascuna delle Parti.

Prima di rendere legalmente perfetto il Lodo col deposito giudiziale del medesimo, gli Arbitri convocarono le Parti perché ne avessero visione e eventualmente concordassero di accettarlo ad eseguirlo, facendo luogo a speciali pattuizioni per l’esecuzione stessa.

Abbandonata, anche per consiglio del legale della Ditta Ricordi, l’idea di tentare un’impugnativa di nullità della sentenza arbitrale, per sua natura inappellabile, sia per difetto degli speciali estremi voluti dalla Legge per un giudizio di nullità, sia per il fatto della eseguibilità immediata del Lodo nonostante l’impugnatura di nullità, si credette miglior partito cercare di evitare le spese non lievi della registrazione della sentenza e conseguenti, e di ottenere colla accettazione e volontaria esecuzione della medesima condizioni più comode pel pagamento. Ciò che, anche mercé l’interposizione degli Arbitri, si poté conseguire in un convegno presso di essi coll’Arch.o Brambilla nel giorno di Natale, essendosi in quel convegno concordata la dispensa degli Arbitri dell’obbligo del deposito del Lodo e la accettazione del suo dispositivo, stabilendo però di regolare il pagamento, invece che al 31 Dicembre pp. come la sentenza disponeva, nel seguente modo e cioé:

£ 167.935,40 al 31 Dicembre 1914

“  100.000 ⎼   al 31 Gennaio 1915

“    50.000 ⎼   al 28 Febbraio 1915

“    50.000 ⎼   al 31 Marzo 1915

senza gravame di interessi moratori per i periodi di differimento.

Il Gerente rileva che se il giudizio degli Arbitri non fu certo quale si sperava, specialmente per quanto reflette il tasso degli interessi e la loro durata, non è da dimenticare che esso, pur essendo assai gravoso per la Ditta, ebbe però a ridurre assai notevolmente le maggiori pretese della Ditta Brambilla ⎼ e che l’aggravio in più di quanto si riteneva equo da corrispondere dipese in gran parte da minore oculatezza e solerzia della Direzione dei lavori.

La Commissione prende atto, approvando pienamente, dell’operato del Gerente.

Successivamente il Gerente informa delle pratiche laboriose e delicate seguite per la definizione di ogni vertenza colla Casa di Riposo per Musicisti e dà lettura della scrittura preliminare di transazione già intervenuta, con riserva dell’approvazione per parte della Casa di Riposo dell’Autorità tutoria.

Spiega come per effetto di tale transazione, di fronte pure alla notevole somma da pagarsi all’Opera Pia la Ditta ha il vantaggio di vedere risolta non soltanto ogni contestazione che formava oggetto della precorsa causa, ma di avere sistemato e regolato una quantità di altri argomenti e di interpretazioni dubbie dei contratti Verdi, i quali avrebbero potuto essere origine di altre fastidiose questioni e lunghi litigi.

Osserva poi anche come debba tenersi conto che nelle cifre riconosciute a credito dell’Opera Pia entrano per quasi la totalità quelle somme che la Casa Ricordi fu sempre disposta a corrispondere a detta Opera Pia a titolo di elargizione e che, se ricevute sotto tale titolo, essa avrebbe già negli scorsi anni pagato e avrebbe continuato a versare in avvenire ⎼ e che delle somme accreditate nella transazione e da versarsi nelle epoche in essa fissate, la Ditta andrà man mano a rientrare in gran parte colla concordata devoluzione ad essa di alcuni proventi che sin qui passavano per il tramite della Société des Auteurs, Compositeurs et Éditeurs de Musique di Parigi in tutto alla Casa di Riposo.

La Commissione facendo plauso all’operato del Gerente, dà il suo voto favorevole alla concordata preliminare transazione di cui sopra.

Il Gerente presenta ed illustra con opportune notizie e spiegazioni la situazione dell’Azienda al 30 Novembre pp, accompagnandola da dati statistici.

La Commissione ne prende atto.

Infine il Gerente riferisce sull’enorme ed ingiusto aumento che l’Agente delle imposte avrebbe d’ufficio deliberata sul reddito dell’Azienda agli effetti dell’imposta di Ricchezza mobile, comunicando il notificato accertamento e informa che sta già provvedendo per il relativo Ricorso alla Commissione comunale.

La Commissione prende atto, approvandolo, del proposito del Gerente.

 

Null’altro essendovi a trattare, la seduta viene tolta alle ore 16.30.

 

Giuseppe Sullam

Tito Ricordi

Luigi Origoni

Giuseppe Visconti di Modrone

Erminio Bozzotti",negative,negative,negative,fear
575,CLET002679,27.0,3.0,1915.0,,copialettere,Puccini,Giacomo,"= Seduta del 27 Marzo 1915 =

 

 

Presenti: il Comm.re Tito Ricordi, gerente, e i membri della Commissione di Vigilanza Sigg.ri Comm.re Erminio Bozzotti, Ing.e Comm.re Giuseppe Sullam, Conte Giuseppe Visconti di Modrone, nonché il Segretario della Commissione Avv.o Edgardo Bronzini.

 

La seduta ha principio alle ore 15.

 

Il Segretario dà lettura del Verbale della seduta dell’8 gennaio us. che è approvato, senza osservazioni.

Il Gerente comunica il Bilancio del semestre redatto al 31 Xbre 1914 e i dati statistici al 28 febbraio us. illustrandone le partite e le risultanze con dettagliate informazioni e notizie.

Rilevato l’ottimo andamento della Casa di New-York e i discreti resultati fin qui avuti in Italia, osserva come, malgrado la crisi generale dipendente dalla conflagrazione europea, la Ditta abbia potuto, senza incontrar debiti, soddisfare una emergenza passiva così straordinaria come quella della liquidazione Brambilla, le spese abbastanza rilevanti dell’arbitrato coll’Impresa stessa, la prima rata dovuta per la transazione colla Casa di Riposo per Musicisti, la parcella di spese e onorari dell’On.e Avv.o Barzilai, le spese di riparazione della Casetta in Via S. Raffaele e sia in grado di soddisfare regolarmente le altre rate dovute alla Casa di Riposo e il saldo dividendo ai Soci per il passato Esercizio.

La Commissione, con soddisfazione, prende atto di tale comunicazione del Gerente.

Il Gerente successivamente riferisce come, al secondo esperimento, dell’asta pubblica tenutasi in Viareggio del diritto di trasformare in libretto lirico il romanzo “ I due zoccoletti” della della defunta Ouïda, asta indetta dal Curatore della eredità giacente di quest’ultima, siasi reso deliberatario sotto il proprio nome, ma per conto e interesse della nostra Ditta, il Sig.r D.re Gino Cantù per il prezzo di £ 5300⎼, mentre il primo esperimento di detta asta erasi aperto sul prezzo peritato nell’esorbitante cifra di £ 20.000.

Assicurato così il diritto sul libretto, si tratterebbe ora di concludere definitivamente il contratto per l’opera musicale col Maestro Puccini, il quale vorrebbe condizioni analoghe a quelle da esso ottenute a Vienna per l’opera “La Rondine” e un prezzo di acquisto di £ 200.000.

Avverte il Gerente ch’esso ha già senz’altro, nelle trattative preliminari col M.oPuccini, respinta assolutamente la condizione relativa a qualsiasi diritto di ispezione e vigilanza sulla nostra contabilità per quanto reflette le percentuali a pagarsi sulla vendita delle edizioni e che, ad ogni modo, ha fatto per tutto riserva del parere della Commissione di Vigilanza e dell’autorizzazione dell’Assemblea generale dei Soci.

Sulle condizioni proposte dal M.o Puccini e riferite dal Gerente si apre una matura discussione alla quale prendono parte tutti i membri della Commissione, discussione nella quale prevale il concetto che, per il mutamento avvenuto nelle condizioni generali da un anno ad oggi, pur cercandosi di ottenere l’accordo sul contratto, non si abbiano a subire imposizioni di cifre e di pattuizioni esorbitanti.

Il Gerente rileva come per la cifra richiesta dal M.o Puccini sia necessario, per forza dello Statuto, consultare l’Assemblea dei Soci, il cui deliberato servirà anche ad avere maggior forza presso il M.o Puccini per indurlo a migliori condizioni e a minori pretese.

Si stabilisce quindi, d’accordo fra il Gerente e la Commissione di Vigilanza, di convocare l’Assemblea generale dei Soci, in via straordinaria per il giorno 21 Aprile prossimo alle ore 14.30 onde deliberare sui seguenti oggetti:

1°= Contratto col Maestro Puccini per l’opera “I due Zoccoletti”

2°= Comunicazioni della gerenza,

e di sottoporre alla discussione e all’approvazione dell’Assemblea il seguente:

Ordine del giorno 

L’Assemblea autorizza il Gerente a conchiudere, previo parere favorevole della Commissione di Vigilanza, il contratto col Maestro Puccini per l’opera “ I due Zoccoletti”

a)    al corrispettivo il più possibile conveniente per la Ditta e sempre ad ogni modo sensibilmente inferiore alla somma di £ 200.000 ⎼ proposta dal Maestro Puccini, e a condizione che la cifra di corrispettivo, che sarà concordata, sia pagabile in rate distribuite in un periodo che vada al di là della consegna della grande partitura,

b)    a condizione altresì che la percentuale a concordarsi col Maestro Puccini sulle edizioni abbia a valutarsi sul prezzo marcato delle edizioni stesse, e che tale percentuale venga limitata alle edizioni complete dell’opera per canto e piano e per piano solo,

c)     a condizione infine che la percentuale del 40% sia applicabile solo al diritto di rappresentazione e che invece la percentuale sui piccoli diritti musicali e sugli strumenti meccanici venga ridotta al 33%

In ultimo il Gerente informa sulle trattative avvenute con Luigi Illica per il libretto “Italia” da scriversi in collaborazione con Renato Simoni e da musicarsi dal Maestro Montemezzi; e sulla pretesa dell’Illica di introdurre mutamenti nei precedenti contratti circa l’applicazione delle percentuali ⎼ pretesa stata energicamente respinta dal Gerente.

Accenna pure il Gerente alle trattative in corso col maestro Zandonai e Giuseppe Adami per una nuova opera, richiamando il successo trionfale riportato a Roma dalla “ Francesca da Rimini”.

 

Dopo di che la Seduta viene levata alle ore 16.30.

 

Giuseppe Sullam

Tito Ricordi

Erminio Bozzotti",negative,negative,positive,sadness
591,CLET002680,8.0,6.0,1915.0,,copialettere,Puccini,Giacomo,"= Seduta dell’8 Giugno 1915 =

 

 

Presenti: il Comm.re Tito Ricordi, Gerente e i membri della Commissione di Vigilanza Sigg.ri Comm.re Erminio Bozzotti e Ing.e Comm. Giuseppe Sullam nonché il Segretario della Commissione Avv.o Edgardo Bronzini.

 

Sono scusati per la loro assenza, non trovandosi a Milano i Consiglieri Sigg.ri Nob.e Luigi Origoni e Conte Giuseppe Visconti di Modrone.

 

La Seduta ha principio alle ore 15.

 

Il Segretario legge il verbale della Seduta del 27 Marzo us. che viene approvato senza osservazioni.

Il Gerente riferisce sullo stato dell’Azienda e sui provvedimenti presi dopo lo scoppio della guerra.

Informa sulla continuità dei rapporti fin qui seguiti colla Filiale di Lipsia a mezzo della Ditta Hug di Zurigo, essendo per tale tramite pervenuti i conti di detta Filiale sino al 28 Maggio pp. e sul richiamo di fondi dalle case di Londra e New-York e dal rappresentante di Buenos-Ayres.

Informa pure sullo stato della Cassa la quale, coi depositi diversi presso la Banca Pisa, la Banca Popolare e la Banca Lombarda e nella Cassetta al Monte di Pietà, presenta oggi una disponibilità di £195/mila.

Rileva il Gerente che in complesso le risultanze fino ad oggi dell’Esercizio corrente si presentano migliori di quelle preventivate.

Accenna poi alle disposizioni che ha creduto d’impartire per gli operai e gli impiegati della Ditta richiamati sotto le armi e cioè nel senso di continuare la corresponsione dell’intero salario a quelli carichi di famiglia, di metà salario a quelli con famiglia senza figli e di un quarto di salario agli scapoli.

Informa con soddisfazione che, ad un suo appello tutti gli operai e gli impiegati della Ditta si sono volonterosamente inscritti quali Soci alla Croce Rossa.

La Commissione prende atto delle comunicazioni del Gerente, approvandone l’operato.

Il Gerente riferisce quindi sulle sollecitazioni avute a nome di Alti personaggi per un’opera nuova “Aternitas” del Maestro Zanella su libretto di Giacomo Borelli che si vorrebbe rappresentata nella prossima stagione alla Scala di Milano e al Costanzi di Roma e per cui gli Alti protettori e altre persone che si sono interessate contribuirebbero così una oblazione di £ 100/mila, a condizione però di avere una compartecipazione negli utili eventuali.

Studiata la miglior forma della combinazione, anche dal punto di vista legale, e scartato ogni concetto di Associazione in partecipazione che porterebbe a complicazioni di contabilità si sarebbe pensato di proporre che, passata la proprietà dell’Opera e del libretto nella nostra Casa, e ritenuto il conferimento della oblazione come fatto in massima a fondo perduto, sia riservata per un periodo limitato di anni la percentuale di un terzo sui noli e tantièmes per le rappresentazioni teatrali agli oblatori e di un terzo al compositore e al librettista cumulativamente, coll’intesa che se entro tre anni non fossero possibili le desiderate rappresentazioni sarà restituito agli ablatori sul fondo versato quanto rimane dedotte tutte le spese dall’allestimento del materiale ed altro che la nostra Ditta avesse incontrato.

La Commissione appoggia col suo voto tale proposta del Gerente.

Il Gerente aggiunge però che sinora, per l’assenza del Duca Visconti partito per il fronte non ha potuto nemmeno intavolare le prime trattative per quanto riguarda il Teatro alla Scala.

Il Gerente informa quindi sulle migliori disposizioni che si sarebbero manifestate ora a Parigi verso il Maestro Puccini. In proposito dà lettura di una lettera in data 23 Maggio us. del nostro Sig.r Capron di Parigi e della risposta che, d’accordo col Maestro Puccini, esso Gerente ha dato il 2 corrente mese.

Infine il Gerente propone che anche la Ditta, seguendo l’esempio delle principali Case commerciali e industriali di Milano, abbia a concorrere in misura degna del suo nome e della sua importanza alla pubblica sottoscrizione testé aperta dai Comitati riuniti a pro delle famiglie dei richiamati alle armi, della Pro’ Esercito e della Croce Rossa.

La Commissione approva la proposta di una oblazione di 15/mila, colla facoltà al Gerente di provvedere nella misura che crederà più opportuna, ad oblazioni al Comitato pel Ristoro ai feriti nelle stazioni di Milano.

 

Dopo di che la Seduta viene levata alle ore 16.30.

 

Giuseppe Sullam

Tito Ricordi

Erminio Bozzotti",negative,negative,negative,sadness
606,CLET002681,25.0,6.0,1915.0,,copialettere,Verdi,Giuseppe,"= Seduta del 25 Giugno 1915 =

 

 

Presenti: il Comm.re Tito Ricordi, gerente e i membri della Commissione di Vigilanza Sigg.ri Comm.re Erminio Bozzotti, Nob.e Luigi Origoni, Ing.e Comm.re Giuseppe Sullam, non che il Segretario della Commissione Avv.o Edgardo Bronzini.

Viene scusato, per la sua assenza, l’altro membro della Commissione Conte Giuseppe Visconti di Modrone.

 

La seduta ha principio alle ore 15.

 

Il Segretario legge il verbale della Seduta 8 Giugno andante, che è approvato senza osservazioni.

Il Gerente informa dettagliatamente sull’andamento generale dell’azienda sociale rilevando come esso risenta sempre più accentuatamente dello stato di guerra e come sia purtroppo a prevedersi che ancor più ne risentirà in avvenire mentre però, d’altra parte l’esercizio sta per finire darà dei resultati migliori di quanto si poteva sperare salvo le condizioni della Cassa depauperata dalla liquidazione Brambilla e dalla definizione della vertenza colla Casa di Riposo.

Riferisce sulla sopravvenuta interruzione delle comunicazioni colla Casa di Lipsia al che il Gerente sta già provvedendo mediante accordi presi con un nostro corrispondente di Lugano e sul verificatosi leggero aumento delle nostre vendite in Francia.

La Commissione prende atto di tali comunicazioni.

Successivamente il Gerente informa come, dopo molte discussioni e trattative, siasi potuto addivenire a proposte concrete col Maestro Puccini per la nuova opera “ I due zoccoletti”. Le condizioni ultime ottenute sarebbero le seguenti:

a)    Prezzo fisso £ 175.000, pagabili per £ 25.000 al 1° settembre pv. e il rimanente in rate di £ 30.000 alla consegna della partitura originale di ognuna delle cinque parti dell’opera.

b)    Corresponsione del 40% sui noli e tantièmes delle rappresentazioni teatrali, dedotte le provvigioni agli Agenti.

c)     Corresponsione del 33% sui piccoli diritti musicali e sugli strumenti meccanici.

d)    Corresponsione del 10% sulle edizioni per pianoforte, pianoforte e canto, pezzi staccati e fantasie, escluse le riduzioni per orchestra e per banda.

Il Comm.re Bozzotti osserva che di fronte al mutamento generale delle condizioni economiche e alle previsioni dell’avvenire il proposto contratto si presenta molto gravoso.

Il Nob.e Origoni crede che si dovrebbe insistere almeno per una proroga nei pagamenti.

Il Gerente risponde di non aver mancato dal fare le più vive insistenze in argomento presso il M.o Puccini, citandogli anche l’esempio del M.o Verdi pel contratto “Otello”, ma che le sue insistenze riuscirono vane.

Il Comm.re Sullam riterrebbe opportuno che, non foss’altro, si fissassero le epoche dei pagamenti con un minimo di tempo, in modo che la prima rata non fosse pagabile prima del 1° gennaio 1917 e così di seguito.

Anche gli altri Consiglieri convengono in tale avviso e il Gerente dichiara che si adopererà per ottenere almeno tale miglioramento nelle condizioni del contratto.

Il Gerente infine riferisce che la Causa tentata contro l’Amministrazione delle Finanze dello Stato per l’ingiusta applicazione alla nostra Società della tassa di circolazione, che dal 1909 al 1914 ha importato l’aggravio di £ 35505.60, non ha avuto buon esito in Tribunale, il quale, con sentenza 13-21 corrente ha assolto l’Amministrazione dello Stato dalle nostre domande d’esonero di detta tassa e di ripetizione del pagamento, condannandoci nelle spese.

Ora, se la causa fu tentata di fronte a qualche oscillanza nella giurisprudenza, purtroppo davanti agli ultimi responsi in materia della Cassazione di Roma e principalmente per l’ultima gravissima sentenza del 27 Marzo us., non sarebbe più il caso, anche per il parere del nostro legale, di insistere ulteriormente, troppo prevedibile diventando la soccombenza a cui si andrebbe incontro in grado d’Appello e in ogni modo, nello stadio della Cassazione, dove ci trascinerebbe di certo la Finanza, se per avventura la Corte di Appello ci desse ragione.

È pertanto di avviso di non arrischiare altre spese e di fare acquiescenza alla sentenza del Tribunale.

La Commissione condivide tale avviso del Gerente.

 

Dopo di che la seduta viene levata alle ore 16.30.

 

Giuseppe Sullam",negative,negative,negative,sadness
616,CLET002682,6.0,11.0,1915.0,,copialettere,Fornaciari,Luigi,"= Seduta del 6 Novembre 1915 =

 

 

Presenti: il Gerente Comm.re Tito Ricordi e i membri della Commissione di Vigilanza Sigg.ri Comm.re Erminio Bozzotti, Ing. Comm.re Giuseppe Sullam, Nob.e Luigi Origoni e Conte Giuseppe Visconti di Modrone, nonché il Segretario della Commissione Avv.o Edgardo Bronzini.

 

La seduta ha principio alle ore 15.

 

Il Segretario dà lettura del Verbale della Seduta 25 Giugno us. che è approvato senza osservazioni.

Il Gerente dà informazioni sulle condizioni definitive del contratto col Maestro Puccini per l’opera “I due zoccoletti” e sulla ottenuta rateazione dei pagamenti di cui il primo di £ 25,000 ⎼ fu eseguito il 1° settembre pp. e gli altri si faranno alla consegna della partitura di ciascuna parte di cui si compone l’opera e in ogni modo non prima del 1° gennaio 1917.

La Commissione ne prende atto.

Il Gerente presenta il Bilancio dell’Esercizio sociale al 30 giugno 1915 rilevando come le risultanze siano state migliori del previsto, cosicché consentirebbe di dare un dividendo del 7%; dividendo però che egli proporrebbe di limitare al solo 5% per misura di prudenza e di antiveggenza, allo scopo specialmente di assicurare possibilmente, dati i momenti eccezionali che si attraversano, un dividendo anche pel corrente Esercizio 1915-16. Dà quindi ragione delle varie voci del Bilancio, fornendo ampie e dettagliate spiegazioni su ciascuna voce, ragguagliando sui criteri prudenziali seguiti nella valutazione e negli ammortamenti di tali voci e mettendo in evidenza le economie realizzate.

In relazione al Bilancio, il Gerente riferisce sopra varie emergenze dell’azienda, e in particolare:

-       sull’abbattimento ordinato dallo Stato delle Affiches Gaillard e sulle pratiche e istanze fatte per il relativo indennizzo, offerto in una misura così inferiore al vero danno sofferto che si ritenne inaccettabile sicché la questione è ancora pendente

-       sullo stato attuale della Cassa non così brillante come per il passato, dati i notevoli pagamenti fatti durante l’Esercizio e il parziale arenamento degli affari

-       sull’andamento delle varie filiali: di Lipsia, colla quale i rapporti furono regolarmente ripresi a mezzo della Svizzera: di Parigi dove, essendo stati richiamati sotto le armi i due impiegati rimastivi , venne temporaneamente inviato a dirigerla il Sig.r Morlacchi, istradatovi dallo stesso Gerente: di Londra dove le vendite procedono abbastanza bene: di New-York, dove gli affari si svolsero benissimo sino all’Agosto us., mentre in seguito si manifestò una reazione tanto nelle vendite quanto negli incassi in ripercussione di una singolare crisi morale sorta in quel pubblico in conseguenza della guerra europea e della politica indecisa di quel paese.

-       sul miglioramento nei teatri e nelle vendite in Italia in confronto dei primi mesi dopo scoppiata la nostra guerra

-       sulla ripresa delle opere pucciniane in Francia.

Il Gerente si dichiara poi convinto che, colla accennata riduzione del dividendo per l’esercizio 1914-15 e con nuove e più sensibili economie, si passa sin d’ora ritenere assicurato anche per l’esercizio in corso di un dividendo non minore del 5%.

Conclude proponendo l’approvazione del Bilancio 1914-15 e il dividendo nella misura del 5%.

La Commissione unanime approva il Bilancio e il proposto dividendo.

Il Gerente informa che avendo l’Avvocato Bronzini manifestato più volte com’egli per vari suoi impegni personali, per le condizioni attuali del suo studio ed anche per il desiderio di limitare il suo lavoro, non si senta di accudire al disimpegno degli affari contenziosi, d’accordo collo stesso Avv.o Bronzini avrebbe pensato di rivolgersi, specie per quanto riguarda gli affari giudiziali, all’Avv.o Edoardo Majno, figlio del compianto Avv.o Luigi, che gode universalmente molta stima per la sua cultura e per la sua capacità.

La Commissione si dichiara bene assenziente a tale scelta.

Il Gerente aggiunge che l’Avv.o Bronzini ha accettato di continuare ad essere il Segretario della Commissione di Vigilanza e il Consulente illuminato e prezioso della Ditta.

Indi il Gerente presenta la situazione dei conti al 30 settembre us. illustrandola con parecchi dettagli e informando sull’andamento generale dell’azienda.

Circa la succursale di Roma riferisce come da parecchio tempo non essendo soddisfatto della direzione del Sig.r Fornaciari dalla quale dipenderanno i resultati non buoni dei quella filiale, abbia provveduto al suo licenziamento ⎼ ciò che si ottenne colla corresponsione di tre annualità di stipendio e sostituendo al Sig.r Fornaciari il Sig.r Valcarenghi che molto lodevolmente ha diretto e continua a dirigere le succursali di Palermo e di Napoli. Dopo tale sostituzione, la filiale di Roma ha già cominciato a dare migliori resultati.

La Commissione ne prende atto, approvando le prese disposizioni.

Infine la Commissione e il Gerente stabiliscono di convocare i Soci in Assemblea generale per il giorno 23 Novembre alle ore 14.30 nella Sede Sociale per la discussione e l’approvazione del Bilancio dell’Esercizio 1914-15 e la nomina del Consiglio di Vigilanza.

 

Dopo di che la seduta viene levata alle ore 17.

 

Erminio Bozzotti

Tito Ricordi

Giuseppe Sullam

Luigi Origoni",negative,negative,negative,sadness
636,CLET002683,8.0,5.0,1916.0,,copialettere,Giacosa,Giuseppe,"= Seduta dell’8 Maggio 1916 =

 

 

Presenti: il Gerente Comm.re Tito Ricordi e i membri della Commissione di Vigilanza Sigg.ri Comm.re Erminio Bozzotti, Nob.e Luigi Origoni e Conte Giuseppe Visconti di Modrone, nonché il Segretario della Commissione Avv.o Edgardo Bronzini e l’Avv.o Edgardo Bronzini e l’Avv.o Edoardo Majno.

 

La seduta ha principio alle ore 15.

 

Il Segretario dà lettura del Verbale della Seduta ultima del 6 Novembre 1915 che è approvato senza eccezioni.

Il Gerente rileva come, avendo convocata la Commissione pel 15 gennaio pp., la seduta sia andata deserta essendo intervenuto il solo Comm.re Bozzotti e rimasti assenti gli altri membri della Commissione, il Comm.re Sullam per malattia, il Nob. Origoni e il Conte Giuseppe Visconti perché legittimamente impediti per servizi di interesse pubblico.

Il Gerente riferisce come il Sig.r Illica per sé e per gli Eredi Giacosa sia riformato a insistere con sua del 1° gennaio 1916 per il prolungamento dei diritti d’autore relativi al libretto della “Bohéme” e dimostrata la infondatezza di tale pretesa sia in ordine legale, sia anche in ordine morale su di che ebbe già altre volte a intrattenere la Commissione, pur essa pronunciatasi d’accordo sulla insostenibilità della pretesa stessa, dà lettura della lettera di risposta inviata il 31 Gennajo pp. al Sig.r Illica, recisamente negativa circa il chiesto prolungamento e ammissiva soltanto in via di correttezza, di una partecipazione sino alla fine Gennaio pp. sui proventi relativi ai grammofoni, ciò che pure formava oggetto di richiesta nella precitata lettera di Illica.

La Commissione appoggia pienamente la risposta di cui sopra.

Il Gerente aggiunge che alla sua lettera non è seguita sin qui alcuna replica.

Indi il Gerente informa come in principio d’anno, per sovvenzione contratta colla Banca Pisa e colla Banca italiana di Sconto, la Ditta avesse un debito complessivo verso dette Banche di circa £ 119.000 ⎼ all’uno per cento oltre il tasso legale. In occasione della sottoscrizione del nuovo Prestito nazionale al 5%, esso Gerente, come aveva esposto al Comm.re Bozzotti in occazione della seduta andata deserta del 19 Gennaio, credette conveniente di approfittare delle facilitazioni che le Banche e le condizioni del prestito offrivano, per sottoscrivere al prestito stesso per la Ditta sino a un importo di £ 300.000 mediante l’assunzione di un correlativo debito colla Banca Pisa e colla Banca italiana di Sconto in parti eguali, ed erogando alle note condizioni per £ 98.000 di Buoni del Tesoro di appartenenza della Società. Ora è lieto di comunicare che il debito complessivo che, per le precedenti e per le ultime sovvenzioni delle predette Banche, la Ditta aveva verso le medesime di circa £ 314.000 è stato alla fine della passata settimana completamente salvato coi mezzi propri dell’Azienda, essendovi anzi in Cassa un sopravanzo di circa £ 40.000 ⎼, oltre beninteso i titoli del nuovo prestito per £ 300.000 che potranno sempre servire in caso di necessità per ottenere sovvenzioni al tasso del 5%.

La Commissione esprime la sua piena soddisfazione pei resultati esposti e per l’operato del Gerente.

Il Gerente riferisce sulla situazione dei conti al 31 Marzo pp. e sul movimento dei vari rami e delle filiali dell’Azienda segnalando gli incrementi verificatisi nelle filiali di Lipsia, Parigi, Roma e Londra e la diminuzione di introiti in quelle di New-York, Napoli e Palermo, come pure la singolare diminuzione assai sensibile delle vendite al Magazzino centrale dopo la Pasqua.

Il Gerente successivamente informa:

a)    come il M.o Zandonai stia scrivendo l’opera comica “La via della finestra” ricavata da una commedia dello Scribe, per concessione ottenuta con un esborso da parte della Ditta di sole £ 2200 ⎼ opera comica della quale è già composto il 1° Atto di fattura veramente squisita

b)    come il M.o Montemezzi abbia già fornito il Prologo della “Nave” e abbia incominciato il 1° Atto.

c)     come approfittando del Decreto luogotenenziale per cui resta proibita l’introduzione in Italia di edizioni tedesche o austriache, esso gerente abbia creduto opportuno iniziare un’attiva propaganda per le direzioni nazionali di musica classica, e a tal’uopo abbia in questi giorni convocato presso la Ditta i più eminenti Professori di pianoforte acciò avessero ad esaminare quanto ha già fatto e quanto potrebbe utilmente fare la DItta Ricordi per nuove edizioni di musica classica.

Informa poi sull’esito di tale riunione alla quale intervennero ben tredici Professori e come si sarebbe con essi, dopo laboriose discussioni, concertata una revisione delle nostre Edizioni con impegno di imporne l’adozione presso i Conservatori e gli Istituti di musica italiani.

Riferisce pure in proposito che essendo prossime a cadere nel dominio pubblico tutte le opere di Liszt esso Gerente intenderebbe farne una pubblicazione in dieci o dodici volumi affidando la cura della revisione possibilmente al Maestro Busoni.

E infine informa anche circa l’appoggio morale che per tale movimento a pro’ delle edizioni nazionali si avrebbe da parte del Ministero e della Direzione delle Belle Arti.

La Commissione prende atto con soddisfazione delle fattele comunicazioni.

Il Gerente richiamato l’esito sfortunato che ebbe la Causa tentata contro le Finanze dello Stato per l’esonero dalla Tassa di circolazione in cui intervenne la nota Sentenza 13 Giugno 1915 del Tribunale, stata accettata di fronte alla giurisprudenza allora dominante alla Cassazione di Roma contro la tesi delle Accomandite semplici, informa come recentemente la stessa Cassazione, mutata la sua Presidenza, siasi ⎼ con Sentenza dell’11 Marzo pp ⎼ avviata ad una notevole mitigazione del suo precedente rigorismo aprendo la via alle Accomandite semplici che abbiano determinate statuizioni nei loro Atti fondamentali circa il trapasso delle carature di sottrarsi all’onere, veramente ingiusto, della gravosa Tassa di negazione. Sarebbe perciò opportuna una modificazione dell’Atto costitutivo della Società da deliberarsi naturalmente dall’Assemblea dei Soci; ma stante le difficoltà per ora di avere una valida riunione in una convocazione straordinaria, sarà certamente il caso di portare l’argomento alla ventura Assemblea ordinaria e intanto i legali della Ditta studieranno la forma più opportuna e sicura della modificazione statutaria da proporre in correlazione ai concetti annessi dalla Cassazione.

Infine l’Avv.o Edoardo Majno riferisce sulle varie cause affidategli:

-       sull’esito fortunato della causa Gori al Tribunale di Torino circa la riproduzione di opere appartenenti al 2° periodo e più specialmente circa la riproduzione della Marcia trionfale dell’ “Aida” sconciata coll’applicazione di versi maccheronici ed insulsi, in cui fu pronunciata una sentenza veramente magistrale ed esauriente, che dà i migliori affidamenti per una conferma in sede di Appello.

-       sulle cause tuttora pendenti, ma di prossima trattazione contro la Ditta Madella di Monza, sia per titolo di concorrenza sleale nella riproduzione fatta da quella Ditta di edizioni musicali della Ditta Ricordi, sia per il mancato pagamento dei diritti dovuti a quest’ultima su una quantità di edizioni di opere e di libretti appartenenti al secondo periodo.

Il Gerente informa in ultimo sulla pendenza col Ministero per l'indenizzo dei danni derivati dall’abbattimento forzato delle Affiches Gaillard, ritenendosi affatto inadeguato il compenso offerto dallo Stato.

 

Dopo di che la seduta viene levata alle ore 17.

 

Luigi Origoni

Tito Ricordi",negative,negative,negative,anger
659,CLET002684,17.0,6.0,1916.0,,copialettere,Ricordi,Tito II,"= Seduta del 17 Giugno 1916 =

 

 

Presenti: il Gerente Comm.re Tito Ricordi e i Membri della Commissione di Vigilanza Sigg.ri Comm.re Erminio Bozzotti e Nob.e Luigi Origoni, nonché il Segretario della Commissione Avv.o Edgardo Bronzini e l’Avv.o Edoardo Majno.

 

La seduta ha principio alle ore 15.

 

Il Segretario dà lettura del Verbale della Seduta 8 Maggio pp. che è approvato senza osservazioni.

Il Gerente riferisce sull’esito del Ricorso davanti la Commissione comunale contro l’esorbitante accertamento di reddito in Lire 400/mila agli effetti della imposta di Ricchezza Mobile che era stato che era stato fatto dalla Agenzia locale delle Imposte.

Comunica il deliberato della Commissione comunale che avrebbe ritenuto un reddito di Lire 300/mila, deliberato contro cui ha appellato l’Agente delle imposte presso la Commissione provinciale.

Il Gerente sarebbe d’avviso che la Ditta avesse a ricorrere a sua volta a questa Commissione sostenendo la domanda già fatta per l’accertamento di un reddito di sole Lire 120/mila, in base alle ragioni ampiamente già svolte davanti alla Commissione comunale e illustrate poi verbalmente dal Gerente stesso nell’audizione che egli ebbe preso la Commissione stessa e chiedendo d’essere sentito personalmente anche davanti la Commissione provinciale.

La Commissione è pure di avviso che si debba ricorrere contro la decisione comunale nei sensi esposti dal Gerente.

Il Gerente presenta quindi e illustra con opportune notizie e spiegazioni la situazione dell’Azienda sociale a fine maggio pp. che nel complesso presentasi, dati i critici momenti che corrono, abbastanza soddisfacente e tale da dare fondata speranza di potere anche per questo Esercizio distribuire un dividendo pari a quello dell’Esercizio passato.

La Commissione ne prende atto con soddisfazione, esprimendo poi l’avviso che converrebbe vendere i titoli dell’ultimo Prestito Nazionale assunto dalla Ditta per Lire 300/mila qual’ora si verificasse la possibilità di realizzarsi oltre il prezzo di emissione onde mettersi così nella condizione di poter concorrere alla sottoscrizione del nuovo Prestito che fosse emesso dallo Stato ai primi del 1917, com’è prevedibile.

L’Avv.o Edoardo Majno riferisce che la Ditta Gustavo Gori di Torino, contro cui si ottenne sentenza pienamente favorevole, ha appellato dalla sentenza stessa a termine lontano cosicché gli venne fatta intimare citazione in prevenzione davanti la Corte di Appello, onde abbreviare il corso della causa.

Informa pure sullo stato delle cause contro gli Eredi Donizzetti che, d’accordo, saranno rimesse a epoca lontana ⎼ e sull’avvenuta discussione delle cause contro la Ditta Madella per pagamento delle percentuali dovuteci, conferma del sequestro e risarcimento dei danni per concorrenza sleale, per le quali cause si attende ora la sentenza.

Dopo di che la seduta viene levata alle ore 16.15

 

Luigi Origoni

Tito Ricordi",negative,negative,negative,sadness
665,CLET002685,4.0,11.0,1916.0,,copialettere,Puccini,Giacomo,"= Seduta del 4 Novembre 1916 =

 

 

Presenti: il Gerente Comm.re Tito Ricordi e i Membri del Consiglio di Vigilanza Sigg.ri Comm.re Erminio Bozzotti, Nob. Luigi Origoni e Ing.re Comm.re Giuseppe Sullam.

Assistono il Segretario della Commissione Avv.o Edgardo Bronzini e l’Avv.o Edoardo Majno.

 

La Seduta ha principio alle ore 15.

 

Il Segretario legge il Verbale della Seduta 17 giugno pp. che viene approvato senza osservazioni.

Il Gerente comunica la situazione dell’Azienda al 31 ottobre pp. fornendo in proposito dettagliate spiegazioni e notizie. Rileva come dal 1° luglio al mese di ottobre us. le condizioni dell’Azienda continuarono lentamente a migliorare - come in aumento siano, oltre la sede di Milano, anche le filiali di Napoli, di Parigi (questa specialmente per lo smercio delle edizioni economiche) di Londra e di Lipsia, mentre si verificano diminuzioni nelle filiali di Roma, di Palermo e di New-York.

Informa che nelle Officine, dove il lavoro per conto terzi è aumentato, si è istituita una nuova sezione per produzione di cartoline illustrate per conto terzi che dà buoni resultati ⎼ che si fecero grandi scorte di carta in vista del continuo progressivo rincaro, scorte che si sperano sufficienti per più di un anno ⎼infine che per alcune categorie di edizioni si è fatto un aumento sui prezzi marcati del dieci per cento.

A richiesta poi dei singoli membri della Commissione, il Gerente dà esaurienti delucidazioni sui vari altri oggetti relativi alla situazione e all’andamento dell’Azienda.

La Commissione prende atto della comunicata situazione Sociale e delle informazioni fornite dal Gerente.

Il Gerente quindi riferisce come il Maestro Puccini, che aveva ceduto la sua opera “La Rondine” agli editori di Vienna alle condizioni ben note, desideroso di vederla presto rappresentata dichiarò di essere disposto a cederla alle medesime condizioni alla Ditta Ricordi, purché questa lo tenesse sollevato da ogni responsabilità verso gli Editori di Vienna.

Non avendo il Gerente creduto di accettare una così singolare proposta, e per ragione di correttezza, e per le condizioni di contratto già riconosciute altra volta troppo onerose e soprattutto per la grave incognita di rischio inerente all’assunzione di ogni responsabilità in confronto dei primi e legittimi acquirenti di Vienna, il Maestro Puccini cedette “La Rondine” a Casa Sonzogno.

Informa pure come il Maestro Puccini, che ha deciso di non mettere più in musica “ I due zoccoletti” sebbene abbia già per quest’opera ricevuto un acconto di £25.000⎼, si è invaghito di un nuovo soggetto “Il Tabarro” per un’opera in un atto, inducendo la nostra Casa ad acquistare il diritto al libretto dai Sigg.ri Gold e Adami, il che ci portò una spesa di £ 8000⎼

Riassumendo la corrispondenza corsa col Maestro Puccini circa le condizioni per la cessione di questa sua nuova opera, il Gerente rileva essere eccessive le pretese del Maestro di un premio di £ 50.000 oltre al 40% sui noli e sui tantièmes e a 10% sul prezzo mercato di tutte le edizioni, trattandosi di un’opera in un solo atto che, come tale, non può essere rappresentata che assieme ad altra opera la quale eventualmente potrà essere scelta fuori del repertorio della nostra Ditta.

Dopo lunga discussione in argomento la Commissione ritiene del caso che il Gerente abbia a trattare ancora verbalmente col Maestro Puccini per l’anzidetta opera “Il Tabarro” cercando di ottenere le migliori condizioni possibili ⎼ approvando poi la condotta del Gerente per quant’è dell’opera “La Rondine”.

Il Gerente presenta successivamente alla Commissione il Bilancio sociale chiuso al 30 giugno 1916 raffrontando le singole partite con quelle del Bilancio precedente e illustrandole con opportuni schiarimenti.

Il Bilancio, così redatto, consente la distribuzione di un dividendo del 5% e il Gerente crede che si possa proporlo ai Soci, dato il miglioramento che da qualche mese di verifica nell'andamento generale dell’Azienda.

La Commissione, rinnovando la raccomandazione al Gerente di realizzare tutte le possibili economie, approva il Bilancio e il proposto dividendo e, d’accordo col Gerente, stabilisce di convocare i Soci in Assemblea generale per il giorno 25 Novembre corrente alle ore 14, presso la Sede Sociale, per la discussione e l’approvazione del Bilancio 1915-16 e per la nomina della Commissione di Vigilanza.

Il Gerente aggiunge che sarebbe opportuno parlare anche alla prossima Assemblea la proposta di alcune modificazioni all’Atto costitutivo della Società, da predisposti coi legali della Ditta, allo scopo di evitare se possibile il non lieve aggravio della tassa annua di negoziazione imposta alle carature sociali e contro la quale si è inutilmente ricorso e in via amministrativa e in via giudiziale. Si tratterebbe di approfittare degli insegnamenti resultanti da una recente sentenza della Cassazione di Roma per togliere dal nostro Atto sociale, senza che ne venga alterata la parte sostanziale, quanto ha dato argomento sin qui per far ritenere la nostra Ditta una Società per azioni larvata dalle apparenze di un’Accomandita semplice.

La Commissione si manifesta anch’essa del parere di proporre tali modificazioni, da concretarsi d’accordo coi legali.

Infine l’Avvocato Majno dettagliatamente riferisce sull’esito in tutto favorevole, delle note due cause contro la Ditta Madella per pagamento di diritti di edizione e per concorrenza sleale, avendo nell’occasione il Tribunale di Monza riconosciuto appieno i diritti della Casa Ricordi su una grandissima quantità di opere. Informa poi sulle pratiche in corso col Madella per una transazione della causa per concorrenza sleale, transazione della causa per concorrenza sleale, transazione che riflette soltanto l’entità dei danni da risarcirsi alla Casa Ricordi, che verrebbero limitati alla cifra di £ 7000⎼, mentre però il Madella riconoscerebbe nella Casa la proprietà delle 46 opere in contestazione e la illicità della riproduzione fotolitica ad esso incolpata, obbligandosi ad astenersi da essa pel futuro.

Intanto Madella ha pagato le £14.000⎼ circa portate dalla sentenza relativa alle percentuali sulle pubblicazioni delle opere e dei libretti del secondo periodo.

L’Avvocato Majno informa pure sull’avvenuta transazione della vecchia Causa Palmer per le Affiches Gaillard col pagamento da parte della Palmer della somma di £ 8500.

Il Gerente infine dà notizia intorno alla definizione della pendenza col Governo per l’indennizzo relativo all’abbattimento delle Affiches Gaillard, indennizzo liquidato nella somma di £ 28.000.

La Commissione prende atto, con soddisfazione, di dette comunicazioni.

 

La Seduta ha termine alle ore 17.

 

Giuseppe Sullam

Luigi Origoni

Tito Ricordi",negative,negative,negative,sadness
685,CLET002686,23.0,6.0,1917.0,,copialettere,Verdi,Giuseppe,"= Seduta del 23 giugno 1917 =


Presenti: il Gerente Comm. Tito Ricordi e i membri della Commissione di Vigilanza Signori Comm. Erminio Bozzotti, Nob. Luigi Origoni e Comm. Giuseppe Sullam.

Assistono il segretario della Commissione Avv.o Edgardo Bronzini e l’Avv.o Edoardo Majno.

 

La seduta ha principio alle ore 11.30

 

Il Segretario dà lettura del verbale della Seduta 4 Novembre 1916 che viene approvato senza osservazioni.

Il Gerente riferisce quindi ampiamente sull’andamento dell’Azienda e sulle sue condizioni assai confortanti nonostante le gravi difficoltà e la crisi dipendente dal perdurare dello stato di guerra. Presenta uno specchio dimostrativo della situazione dell’Azienda al 30 maggio us. da cui rilevasi come tutte le voci d’attivo siano in più o meno sensibile aumento, cosicché si può oramai ritenere assicurato che anche il bilancio di quest’Esercizio permetterà il dividendo del 5%.

Illustra quindi con dettagliate cifre e notizie i vari movimenti verificatisi e le singole voci di attivo e passivo rilevando come l’incremento delle vendite di musica del magazzino centrale sia stato tale che forse si raggiungerà la massima cifra conseguita durante l’esistenza della Ditta ⎼ tale incremento essendo però dovuto in gran parte agli aumenti sui prezzi di vendita applicati in causa dell’eccezionale rincaro di tutte le materie prime e più specialmente della carta. Tutte le filiali risultano in aumento. A Parigi, a tutto aprile, le cifre di vendita erano raddoppiate in confronto dello scorso anno e ciò specialmente per la vendita delle edizioni economiche; ed anche New-York tende a raggiungere la cifra dello scorso anno, sembrando che anche là il movimento delle vendite sia in ripresa.

La Commissione prende atto, con soddisfazione, delle fatte comunicazioni.

Il Gerente riferisce quindi sull’esito non troppo fortunato dei reclami fatti contro l’accertamento dell’Agenzia locale delle Imposte dei redditi di Cat. B e C della Ditta agli effetti della imposta di Ricchezza mobile. Fino al 1907 era stato ritenuto nella Cat. B il reddito di £ 230/mila; pel 1910 e 1911 era stato concordato il reddito di £ 290/mila.

Essendosi nel Dicembre 1913 chiesta una riduzione, l’Agenzia non l’accolse, ma anzi si avvisò  di elevare il reddito a £ 400/mila.

La Commissione comunale di prima istanza, nonostante le ampie motivazioni presentate in iscritto a svolte verbalmente dal Gerente davanti la Commissione stessa, non ammise la chiesta riduzione ma limitò l’aumento a £300/mila, giudizio che venne confermato dalla Commissione provinciale alla quale non soltanto noi ma anche l’Agente aveva appellato insistendo sulla cifra di £ 400/mila. Anche il reddito di Cat. C subì un notevolissimo aumento essendo stato portato da £ 75/mila a £ 165.400.

Non essendo più possibile legalmente altro reclamo, né in via amministrativa né in via giudiziaria, trattandosi di semplice estimazione di reddito (Art. 48 e 53 della Legge sull’Imposta di Ricchezza mobile) pur troppo il giudizio della Commissione provinciale è definitivo, e ne consegue per l’Azienda un aumento di tasse per circa £ 75/mila annue, il quale però non altererà il resultato ormai prevedibile del bilancio dell’annata.

Il Gerente comunica una lettera in data 11 c/ dell’Ing. Luigi Brentano il quale richiamando l’attenzione sul Fondo di Riserva della Ditta e sul modo come fu costituito proporrebbe di convertirlo in Credito non disponibile a favore dei singoli Soci.

Comunica pure la risposta 16 c/ data da esso Gerente a quella lettera e la replica dell’Ing. Brentano alle osservazioni fatte alla Sua proposta.

Si apre una matura discussione sull’argomento e la Commissione, condividendo unanime le ragioni esposte dal Gerente e confortata dal parere dei legali decide che la questione proposta, toccando la disciplina della Riserva e il conseguente regolamento fra i Soci, è di tal natura che non potrebbe essere risolta che dall’Assemblea generale ⎼ che per altro di fronte al disposto dell’Art.o 5 del Contratto Sociale, una volta che il 15% della quota di utili riservata ai Soci venne mandata alla Riserva questa è con ciò divenuta, economicamente e legalmente, come tale una parte del patrimonio Sociale di proprietà indivisa della Società, e non è più e non può più diventare un credito individuale, sia pure non disponibile, dei singoli Soci ⎼ che se questi utili capitalizzati in riserva ad aumento del patrimonio sociale produrranno altri utili, anche questi entreranno nella massa degli utili ripartibili fra i Soci, ma non si potrebbe più tramutare la natura e la fruizione di quella capitalizzazione convertendola in una spettanza individuale dei Soci quali dividendi assegnati ma di esigibilità differita, senza urtare contro il disposto del Contratto sociale e contro i deliberati delle precorse Assemblee ⎼ che se detta capitalizzazione di utili di riserva può essere di pregiudizio agli interessi di usufruttuari di quote sociali, deve considerarsi che l’accidentale divisione dell’usufrutto dalla proprietà non può alterare la natura e i termini del rapporto sociale, quali determinati dallo Statuto e l’usufruttuario di carature di una Società soggetta a tale Statuto deve per necessità legale subirne tutte le disposizioni anche quanto alle riserve, le svalutazioni prudenziali, ecc. salvo partecipare, appunto come usufruttuario, agli utili prodotti dalla riserva e risentire, allo scioglimento della Società, il vantaggio dell’incremento patrimoniale della quota assegnata nella liquidazione al Socio avente il vincolo del suo usufrutto.

La Commissione conclude col parere che si abbia a rispondere all’Ing. Brentano in senso rejettivo della sua proposta.

Il Gerente espone che, siccome nell’Assemblea del 1918 i Soci dovranno, per contratto sociale, deliberare sulle sorti della Società la cui durata va a scadere col 30 giugno 1920 e ritenendo a suo avviso, che la Società per sua natura non potrà mutare la forma attuale, per la considerazione che le Officine, pure andando bene, sono il ramo che più pesa sulla Cassa Sociale, sarebbe d’opinione che si avesse a trovare il modo di distaccarle dal resto dell’Azienda per costituirle in un ente autonomo e distinto; domanda alla Commissione se non creda del caso che sin d’ora esso abbia a studiare l’argomento per formulare al riguardo un piano concreto.

La Commissione, anche indipendentemente da ogni decisione che possa prendere l’Assemblea del prossimo venturo anno circa la continuazione della Società, esprime l’avviso che sia opportuno lo studio proposto dal Gerente, il quale si ripromette di completarlo e di riferire la sua proposta alla fine delle prossime vacanze estive.

Il Gerente intrattiene successivamente la Commissione sulle pratiche esperite a Roma, con buon resultato, grazie all’efficace appoggio avuto dal Ministro delle Finanze On. Meda, per dirimere le difficoltà che si frapponevano all’esportazione in Francia delle nostre edizioni, mentre non uguale soddisfacente resultato, per il mancato appoggio del Ministro De Nava, si ottenne per l’Inghilterra dove si poté solo avere, per interposizione della succursale di Londra, un permesso trimestrale per l’esportazione di quattro tonnellate di musica.

Per quanto riguarda la Casa di Lipsia essa fu posta sotto sindacato e si faranno opportune pratiche a Roma per dirimere la difficoltà alle chieste spedizioni, sorte per effetto delle nuove disposizioni limitative del transito delle merci per la Svizzera. I crediti e i depositi liquidi della Succursale rimarranno vincolati sin dopo la fine della guerra.

Il Gerente informa circa l’opposizione al pagamento dei diritti sulle opere del Maestro Verdi da parte del Teatro Granducale di Weimar, sulle ragioni addotte a giustificazione di tale opposizione e delle istruzioni date al nostro Avvocato, D.r Fuld di Magonza, per stare in giudizio contro la Direzione del Teatro di Weimar.

Circa il problema del riscaldamento delle Officine il Gerente riferisce sul contratto fatto per l’acquisto di Quintali 70.000 di legna forte a £ 13.25 franco in Officina e sulla eventualità di trovare un equivalente del cartone nella nafta, qualora i progetti espressigli dal Comm.e Goldman avessero ad approdare a buoni resultati e non fossero intralciati dalla requisizione totale della nafta minacciata dal Governo.

Ad ogni modo in vista delle maggiori spese sia pel riscaldamento, sia per tutte le materie prime indispensabili per la stampa della musica e più specialmente per la carta, sarà necessario un ulteriore aumento sul prezzo di vendita delle edizioni, che esso avrebbe divisato di praticare dal 1° luglio pv. nelle seguenti misure: 30% sulle categorie A e B, 20% sulle categorie C e libretti, portando a £ 2⎼ il prezzo marcato della Edizione del Popolo. Tali aumenti dovrebbero rappresentare nell’Esercizio prossimo un maggiore introito di circa £ 230/mila.

La Commissione appoggia col suo parere la proposta del Gerente.

Il Gerente informa sulle trattative in corso colla Società Industrie Chimiche di Basilea la quale aspirerebbe ad acquistare una parte dello stabile già delle Vecchie Officine e precisamente quella parte affidata alla Ditta Kauffmann, per la quale fu chiesto il prezzo di £ 500/mila.

Espone poi le difficoltà che si frappongono alla definizione di tale affare, dipendenti in parte dalla condizione posta da detta società di ottenere previamente certe facilitazioni alla sua industria da parte del nostro Governo.

Riferisce pure il Gerente sulle trattative pendenti con due gioiellieri per l’affitto del negozio in  Via Berchet a £ 8/mila all’anno e per la durata di tre anni, affitto che però renderebbe necessarie alcune opere di adattamento con una spesa di due o tremila lire.

La Commissione dà voto favorevole.

Infine il Gerente informa che fu definito il contratto col Maestro Puccini per l’opera “Il Tabarro” al prezzo di 50/mila col 40% sui noli e colla sola riduzione dal 10 a 5% di royalty, fin che dura il rincaro della carta, sul prezzo marcato delle edizioni ⎼ unica, limitata facilitazione che riuscì ad ottenere.

Aggiunge però che col Maestro Puccini si dovrà presto addivenire alla definizione di nuovi contratti per altre due opere in un atto “Suor Angelica” e “Gianni Schicchi” che il Maestro sta già musicando e che dovrebbero formare coll’opera “Il Tabarro” spettacolo completo.

Il Gerente chiede alla Commissione se, alle medesime condizioni del “Tabarro” egli sia autorizzato a concludere i due nuovi contratti.

La Commissione dà parere favorevole e spera che il Gerente tenterà ancora di ottenere qualche vantaggio nella stipulazione dei nuovi contratti.

La seduta è levata alle ore 12.30.

 

Tito Ricordi

Giuseppe Sullam

Luigi Origoni",negative,negative,negative,sadness
696,CLET002687,23.0,11.0,1917.0,,copialettere,Bellini,Ettore,"= Seduta del 23 novembre 1917 =

 

 

Presenti: I membri della Commissione di Vigilanza sigg.ri Bozzotti Comm.re Erminio, Origoni Nob. Luigi e Sullam Comm.re Giuseppe.

Assistono il segretario della Commissione avv.to Edgardo Bronzini e l’avv.to Edoardo Majno, non chè, in assenza del Gerente Comm.re Tito Ricordi, il Capo Contabile della Ditta Ing. Rag. Rusca.

 

La seduta ha principio alle ore 15.

 

1° Il Segretario dà lettura del Verbale della seduta 23 giugno pp. che è approvato senza osservazioni.

2° Il Capo Contabile Rag.re Rusca, per incarico del Gerente, presenta e comunica il Bilancio dell’esercizio sociale 1916-1917 chiuso al 30 Giugno 1917 e comunica altresì le dettagliate informazioni e notizie fornite dal Gerente sul detto Bilancio col raffronto fra le cifre di questo e le cifre del Bilancio precedente, colla spiegazione delle differenze fra le cifre stesse e colla relazione sull’andamento generale dell’azienda e delle singole filiali. I ragguagli forniti dal Gerente mettono in evidenza le prudenziali svalutazioni fatte per dare solidità al Bilancio, ⎼ l’utile eccezionale dato dalle Officine e dovuto specialmente al Conto terzi e più in ispecie alla stampa di cartoline illustrate, nonostante le difficoltà che si dovettero superare per l’acquisto delle materie prime sempre in aumento e sempre più rare; - Le ragioni delle perdite verificatesi per le filiali di Lipsia e di Parigi in conseguenza specialmente della circostanza delle larghissime provviste di musica fatte da quelle filiali, gravanti al 30 Giugno pp. pel deprezzamento subito a quella data; ⎼ le gravi sopravenienze di spese per tasse e imposte che hanno paralizzato l’effetto delle economie e riduzioni verificatesi nel complesso delle spese ordinarie, e, in complesso, nonostante il periodo grave e critico che si attraversa e le sempre crescenti difficoltà, il buon risultato dato dall’azienda nello scorso esercizio tale da permettere ancora la distribuzione del dividendo del 5% ai Soci.

Viene poi riferito alla Commissione:

(Circa le edizioni) Che tutte le cure furono consacrate alla edizione della nuova serie di classici rivedute da docenti italiani, e della tua perfetta riuscita, tale per cui i primi dodici volumi già stampati possono gareggiare colle similiari edizioni straniere, malgrado le difficoltà enormi incontrate nel procurare una carta buona e di prezzo non esorbitante, ⎼ Che col M.oPuccini furono definiti i contratti per le nuove opere “Suor Angelica” e “Gianni Schicchi” alle stesse condizioni dell’opera “Il Tabarro” ma ottenendo di pagare l’importo del prezzo di £ 100mila a rate mensili di £ 5000 in venti mesi.

Furono consegnati le partiture del “Tabarro” e di “Suor Angelica” ed il Maestro sta componendo ora il “Gianni Schicchi”

Che il M.o Zandonai ha consegnato la partitura dell’opera “La via della finestra” ma è indeciso sulla scelta dell’altro soggetto ⎼ “Giulietta e Romeo” ⎼ “L’annonce faite à Marie” di Claudel ⎼ “Un Mistero” dal S. Sebastiano e di G. D’Annunzio e in collaborazione con Tito Ricordi;

-       Che il M.oMontemezzi ha finito la composizione della “Nave” e ne ha cominciato la strumentazione;

-       Che il M.oVittadini sta componendo l’Anima Allegra dei F.lli Quintero, su libretto di Adami;

-       che il M.oLattuada comporrà un’opera “La tempesta” (da Shakespeare) su libretto di Rossato;

-       che i M.iRandegger e Murgi devono comporre tre operette per ciascuno, e il primo ha, oltre a queste, finito di comporre “L’amante ideale” da Maurice Vaucaire;

-       che il M.oBellini, oltre all’operetta “Sua Maestà” acquistata dalla Casa, ne comporrà una seconda;

-       che tutte queste opere ed operette finite o da comporre sono un materiale ottimo che le contingenze attuali non permettono di sfruttare, ma che certo daranno i loro frutti quando ci sarà una ripresa di affari teatrali.

-       Che sono in corso le pratiche e trattative per la vendita alla “Société pour l’Industrie Chimique de Bâle” della parte delle vecchie Officine affittate a Kaufmann, per il prezzo di £ 500mila, trattative ora momentaneamente sospese per la chiusura del confine colla Svizzera, ma che con tutta probabilità riusciranno a buon fine quando potranno essere riattivate;

Dopo matura discussione sui risultati del Bilancio e sulle fatte svalutazioni, la Commissione di Vigilanza approva, per quanto la riguarda, il Bilancio stesso colla emergenza d’un utile netto di £ 160427.33 nonchè la distribuzione d’un dividendo ai Soci del 5%, e stabilisce che si abbia a convocare i soci in assemblea generale per la discussione e approvazione del Bilancio stesso e per la nomina del Consiglio di Vigilanza entro il corrente Novembre.

La Commissione di Vigilanza a seguito della comunicazione fatta dal Comm.re Sullam che il Comm.re Tito Ricordi, per sopravvenute sue circostanze personali, ha ritenuto di dover presentare le sue dimissioni dalla carica di Gerente.

Dopo lunga discussione sulla situazione creata alla Società da dette dimissioni, e sui provvedimenti relativi allo scopo di assicurare la continuità dell’azienda sociale, riservando di valutare la portata delle circostanze che indussero il Gerente alla sua determinazione quando saranno meglio chiarite e precisate,⎼

Ritiene indispensabile che si abbiano a convocare d’urgenza i Soci in assemblea non più tardi del 26 Novembre corrente, alle ore 15, alla sede sociale per deliberare in via straordinaria sul seguente oggetto:

“Dimissioni del Gerente e deliberazioni consequenziali anche per una nuova gerenza”.

Dopo di che, null’altro essendovi a trattarre, viene levata la seduta alle ore 17½

 

Giuseppe Sullam

Luigi Origoni",negative,negative,negative,sadness
722,CLET002688,26.0,11.0,1917.0,,copialettere,Ricordi,Giulio,"= Seduta del Consiglio di Vigilanza

 dal 26 Novembre 1917 al 12 Gennaio 1918 =

 

 

Nel periodo dal 26 Novembre 1917 al 12 Gennaio 1918 i membri della Commissione di Vigilanza sigg.ri Comm.re Erminio Bozzotti. Nob. Luigi Origoni, Ing.re Comm. Giuseppe Sullam e Conte Giuseppe Visconti di Modrone, coll’assistenza degli Avvocati Edgardo Bronzini e Edoardo Majno tennero frequentissime sedute sia pur meglio accertare la situazione personale del Gerente Comm.re Tito Ricordi in confronto alla Ditta, sia per avvisare ai provvedimenti opportuni nell’interesse sociale in vista anche della scadenza al 30 Giugno 1920 del termine di durata della Società, dell’eventualità che in qualsiasi momento e per qualsiasi causa venisse a cessare definitivamente nel Comm.re Tito Ricordi la carica di Gerente, e dell’importante argomento della continuità della ragione sociale G. Ricordi & C.

In relazione a questi oggetti, e all’opportunità di modificazione ai patti sociali, la Commissione deliberò il 27 Novembre 1917 la convocazione d’un assemblea straordinaria dei soci, per il giorno 3 Dicembre 1917 alle ore 15 in casa del Nob. L. Origoni, foro Bonaparte 45, per deliberare in questo

 

Ordine del giorno

 

“Deliberazioni circa la gerenza della Società e inerenti modificazioni del contratto Sociale” concordando la relazione da farsi a detta assemblea e le proposte concrete, d’ordine preparatorio, da sottoporre all’Assemblea stessa e quali risultano dal relativo verbale.

Successivamente, in base alle deliberazioni prese dalla predetta assemblea straordinaria, la Commissione di Vigilanza, dopo maturo studio delle questioni d’ordine legale riflettenti il diritto alla conservazione dell’attuale denominazione della Società, e dopo le opportune pratiche col Comm.re Tito Ricordi e cogli eredi del compianto Comm.re Giulio Ricordi per una formale sistemazione d’ogni rapporto coi medesimi di fronte a qualsiasi futuro evento nella vita della Società, ⎼ deliberava di convocare nuovamente i Soci in assemblea straordinaria per il giorno 12 Gennajo 1918, ore 15, alla Sede Sociale per la trattazione di quest’

 

Ordine del giorno

 

I° Comunicazioni del Consiglio di Vigilanza in relazione al deliberato della precedente assemblea 3 Dicembre 1917 e deliberazioni conseguenti.

II° Ritiro parziale della quota del Gerente Comm.re Tito Ricordi, e conseguente riduzione del capitale sociale da £ 3.200000- a £ 3100000- con la modificazione dell’articolo I° del contratto sociale.

III° Provvedimenti circa la Gerenza e inerenti modificazioni agli articoli 2, 3, 9,13 e 14 del contratto sociale.

IV° Autorizzazione alla vendita dello stabile del vecchio magazzino musica in Viale Vittoria n.° 25

In correlazione a quest’ordine del giorno la Commissione di Vigilanza predisponeva la relazione da farsi all’Assemblea e le proposte definitive da sottoporsi alle sue deliberazioni, relazione e proposte che risultano dal verbale di detta assemblea 12 Gennaio 1918

 

Letto, confermato e sottoscritto.

 

Giuseppe Sullam

Luigi Origoni",negative,neutral,negative,fear
730,CLET002689,16.0,1.0,1918.0,,copialettere,Boito,Arrigo,"= Seduta del 16 Gennaio 1918, ore 15 =

 

Presenti i Consiglieri di Vigilanza Comm.re Giuseppe Sullam, Comm.re Erminio Bozzotti, Nob. Luigi Origoni, e il Gerente Comm.re Tito Ricordi.

Si è scusato, per assenza, il Conte Giuseppe Visconti di Modrone.

Assiste l’avv.to Edoardo Majno che è incaricato di fungere da Segretario in assenza dell’avv.to Bronzini.

 

I° Si dà lettura del verbale della seduta della Commissione 23 Novembre 1917, che è approvato.

II° Il Gerente comunica di aver partecipato ai sigg.ri avv.to Carlo Clausetti e Rag. Renzo Valcarenghi il deliberato dell’assemblea generale del 12 corrente, e il proposito di nominarli procuratori a sensi dell’art. 13 del contratto sociale, come modificato dalla detta assemblea: mandato che l’avv.to Clausetti e il Rag. Valcarenghi hanno dichiarato di accettare di buon grado.

Il Consiglio ne prende atto con compiacimento, e dà incarico al Gerente di provvedere nelle forme legali al conferimento di detto mandato.

Quanto alla durata di esso, viene stabilito che sarà di un’anno, con decorso dal 1° gennaio 1918 = e con facoltà di disdetto da parte della Società con un mese di preavviso.

In mancanza di tale disdetta, si rinnoverà per un’altro anno, e si prorogherà ulteriormente fino al 30 giugno 1920 = termine di scadenza della Società = qualora non venga del pari disdetto alla fine del secondo anno con un mese di preavviso.

Circa le retribuzioni dei procuratori da nominarsi, si determina di aumentare l’onorario mensile dell’avv.to Clausetti da £ 600 a £ 800, e di garantirgli, inoltre, sulle percentuali spettantegli sul ricavo totale netto dei noli, un minimo annuo di £ 14.000.

Per il Rag. Valcarenghi, di conformità anche ai propositi da lui manifestati, rimarranno invariate le attuali retribuzioni. 

Viene inoltre stabilita che dell’avvenuta modificazione dell’art. 13 del contratto sociale, e della nomina dei procuratori, sia dato avviso al personale, e, mediante opportuna circolare, ai terzi in rapporto con la Casa. In detta circolare si avvertirà che rimangono in vigore  le procure già conferite dal Gerente.

Infine, il Consiglio delibera sin d’ora di convocarsi l’ultimo Venerdì di ogni mese, alle ore 15, dando incarico al Gerente di diramare di volta in volta i relativi inviti.

A questo punto sono chiamati a partecipare alla seduta i signori avv.to Carlo Clausetti e Rag. Renzo Valcarenghi, ai quali il Gerente conferma la loro nomina a procuratori nei sensi sopra indicati, mentre il Consiglio esprime la sua viva fiducia nelle loro cordiale e intelligente collaborazione.

Viene quindi stabilito che il procuratore e i procuratori che si troveranno presenti a Milano durante le sedute del Consiglio di Vigilanza vi partecipino unitamente al Gerente.

III° Il Gerente comunica di aver disposto che, subito dopo la nomina dei procuratori, la firma avvenga sempre nel modo stabilito dall’art. 13 modificato, cioè “ G. Ricordi & C.= Il Gerente ⎼ un procuratore”.

Avverte che, da parte della “Union of London & Smiths Bank” di Londra, secondo quanto è dato presumere dalle lunghe pratiche occorse dopo la morte del Comm.re Giulio Ricordi, non sarà facile ottenere il riconoscimento della nuova firma in quel breve tempo che sarebbe richiesto per mantenere la continuità dei rapporti finanziari in corso.

In considerazione di ciò, rimane stabilito che i rapporti finanziari con l’Inghilterra avvengono d’ora innanzi a mezzo di altro Istituto bancario con sede in Italia = che viene designato nel Credito Italiano.

Si determina inoltre che, in assenza del Gerente, tutta la corrispondenza che perviene alla Ditta, compresa quella indirizzata al Gerente personalmente ma senza indicazione di “personale”, venga aperta da uno dei due procuratori sopra nominati.

IV° Dopo ciò il Gerente dà lettura dei dati riguardanti la gestione del Novembre u.s., e, riferendo nell’andamento della gestione stessa, informa che, d’ordine del Comitato di Mobilitazione, determinato dalla scarsa disponibilità di energia elettrica, si dovrà d’ora innanzi sospendere il lavoro nello stabilimento anche un secondo giorno ogni settimana. Di fronte  a tale misura, per provvedere alla condizione della maestranza, che sarebbe stata resa insostenibile dalla perdita di un altro giorno di salario, egli ha assunto impegno di corrisponderle, fin che durerà questo provvedimento , il salario nella misura ordinaria anche nel giorno durante il quale non si lavorerà, = a condizione di scontarlo poi sui cottimi futuri, quando si potrà riprendere il lavoro normale.

Il Consiglio ne prende atto, approvando.

V° Il Gerente informa di aver saputo che, sui fondi della filiale di Lipsia , d’ordine del Governo tedesco furono prelevati, oltre i marchi 50.000 di cui ha già riferito, altri marchi 2.500 i quali furono depositati alla Banca dell’Impero, e che anche pochi Teatri hanno versato direttamente alla Banca dell’Impero gli importi dovuti.

D’altra parte, il Sig.r Serra, direttore di quella filiale, chiede insistentemente merce per cospicui importi.

Il Consiglio, richiamandosi all’avviso espresso dal Comitato di Roma per il commercio coi sudditi nemici, giusta il quale è considerato d’interesse nazionale il non interrompere la tradizione e la diffusione della musica Italiana all’estero, esprime l’avviso che convenga fare le occorrenti pratiche presso il Ministero delle finanze per accertare possibilmente la portata della misura presa dal Governo tedesco, indi, eventualmente, ottenere il permesso d’esportazione della musica = riprendendo ove detto permesso venga ottenuto, le spedizioni a Lipsia.

VI° Il Gerente informa sulle condizioni di salute del M.o Boito, avvertendo che, nelle circostanze create dalla sua malattia, potrebbe probabilmente tornargli opportuna qualche maggiore disponibilità presso la Casa = il cui conto al 31 dicembre u.s. si chiude con un esiguo saldo a favore del Maestro. Come è noto al Consiglio, la Casa gli dovrà £ 30.000 alla consegna della partitura del “Nerone”

Il Consiglio, consenziente il Gerente, è d’avviso che sia doveroso usare all’insigne Maestro ogni più deferente facilitazione anche sotto forma di pagamenti anticipati.

VII° Informando sulla attività dei Maestri, il Gerente partecipa che il M° Puccini ha ultimato “Suor Angelica”, riuscita un piccolo capolavoro, il M.oLattuada sta musicando “Tempesta” di Shakespeare, il M.oVittadini le “Anime Allegre” sulla nota commedia dei F.lli Quintero, e il M.oDe Sabata una “Lisistrata”

Una interessante e importante combinazione è alle viste col Sig.r Costantino Lombardo, proprietario delle note compagnie operettistiche e fortunato compositore di libretti di operetta ed opere comiche, ai quali sa adattare con particolare maestria musica nota. Egli si impegnerebbe a scrivere per la Casa 5 libretti di operette od opere comiche, per i quali chiede £ 50.000 ⎼ di cui 25.000 pagabili anticipatamente. Si impegnerebbe inoltre ad adattare ad una o più di tale operette, musica di proprietà della Casa, contro compenso del 50% sugli incassi netti delle rappresentazioni. Un fortunato adattamento sarebbe, ad esempio, quello dei pezzi di Tosti = previi, beninteso, gli accordi del caso con gli eredi di questo Maestro.

Il Consiglio esprime avviso che il Gerente studi ed eventualmente concluda, alle migliori condizioni ottenibili sulle basi suindicate, questo contratto, qualora ravvisi la possibilità di concretarlo in modo conforme agli interessi della Casa.

 

Dopo ciò, null’altro essendovi di trattare, la seduta viene sciolta alle ore 17.

 

Giuseppe Sullam

Luigi Origoni

Tito Ricordi",negative,negative,negative,sadness
748,CLET002690,25.0,1.0,1918.0,,copialettere,Ricordi,Tito II,"= Seduta del 25 Gennaio 1918, ore 15 =

 

 

Di conformità al deliberato del precedente Consiglio, oggi, ultimo Venerdì del mese di Gennaio, a seguito di invito diramato dal Gerente, si sono riuniti i signori Comm.re Tito Ricordi Gerente, Comm.re Giuseppe Sullam, Comm.re Erminio Bozzotti e Nob. Luigi Origoni membri del Consiglio di Vigilanza.

Si scusato, per assenza da Milano, il Conte Giuseppe Visconti di Modrone.

Assistono i sigg.ri avv.ti Carlo Clausetti e Rag.re Renzo Valcarenghi.

È presente anche l’avv.to Edoardo Majno.

 

L’avv.to Majno, in assenza dell’avv.to Bronzini impedito, dà lettura del verbale del precedente Consiglio 16 gennaio corr/., che risulta  approvato senza osservazioni.

 

I° Il Gerente comunica il testo della circolare che intende di diramare, secondo quanto stabilito nel precedente Consiglio, per partecipare l’avvenuta nomina dei procuratori Avv.to Clausetti e Rag. Valcarenghi: testo che viene approvato.

Comunica altresì di avere inviato ai predetti Sigg.ri Avv. Clausetti e Rag. Valcarenghi lettera di loro nomina a procuratori, alle condizioni note, e d’aver predisposto,d’accordo coi legali della Società, anche il relativo atto pubblico, al quale darà corso immediatamente col ministero del D.r Fenini.

II° Informa quindi che, d’ordine del Comitato di Mobilitazione, causato dall’aggravantesi deficienza d’energia elettrica, si dovrà sospendere, fino a nuovo avviso, il lavoro nelle Officine anche per un terzo giorno ogni settimana; e che, anche per questo terzo giorno, ha comunicato agli operai che la Casa li compenserà ugualmente a salario normale = salvo scontarlo, come già stabilito per l’altro, sui cottimi futuri. Soggiunge che, per ovvie ragioni, tale compensazione sui cottimi futuri potrebbe praticamente trovare ostacoli nel prolungarsi delle odierne circostanze = sicché sarà il caso di vedere in seguito se ed entro quali limiti attuarla.

Il Consiglio prende atto, approvando.

III° Il Gerente riferisce quindi sulla richiesta fatta alla Casa, per la stampa di manifesti del Prestito, e sui progetti e preparativi predisposti all'uopo. Nel caso che tale richiesta conducesse ad un’ordinazione definitiva, si potrebbe fruire, per autorizzazione del Comitato di Mobilitazione, del prolungamento d’orario.

IV° Circa il grave problema dell’approvvigionamento della carta, espone che, date le sempre crescenti difficoltà e le onerosissime condizioni per l’acquisto sulla piazza, a mezzo della National City Bank ha chiesto campioni e prezzi di merce negli Stati Uniti d’America: dove, a New York, si potrebbe avere per meno di 70 centesimi quanto a noi costa £ 3.60 e più. È quindi d’avviso, di fronte alle notorie circostanze del mercato ed a ciò che è previdibile pel futuro, che convenga assicurarsi colà in forte stock di carta, conservandolo nei magazzini della Casa in attesa che i noli cessino di essere proibitivi: in ogni peggiore ipotesi, è lecito presumere che, ove anche si dovesse in definitiva rivendere in luogo, ciò non sarebbe in perdita.

Il Consiglio conviene nell’opportunità dell’acquisto così progettato.

V° Infine, il Gerente comunica i dati relativi alla gestione del dicembre us; dopo di che, null’altro essendovi da trattare, la seduta è sciolta alle ore 16.

 

Giuseppe Sullam

Luigi Origoni

Tito Ricordi",negative,negative,negative,sadness
758,CLET002691,22.0,2.0,1918.0,,copialettere,Puccini,Giacomo," = Seduta del 22 Febbrajo 1918 =

 

 

Presenti i membri della Commissione di Vigilanza sigg.ri Bozzotti Comm.re Erminio e Ing.re Comm.re Giuseppe Sullam, oltre il Gerente Tito Ricordi.

Assistono il segretario della Commissione Avv. Edgardo Bronzini, e l’Avv.to Edoardo Majno.

 

La seduta ha principio alle ore 15.

 

I° Il segretario dà lettura del verbale della seduta 25 gennajo pp. che è approvato senza osservazioni.

II° Il Gerente riferisce sulla commissione avuta degli avvisi pel Prestito in corso e sul progetto presentato al Ministero per la propaganda del Prestito in America.

Informa sull’approvazione pervenuta dalla Società Italiana per l’industria chimica a Basilea circa l’acquisto dello stabile della Ditta in Viale Vittoria 25, per il che, in base al deliberato dell’assemblea dei Soci 12 febbrajo pp. si addiverrà quanto prima alla celebrazione dell’istromento di compra vendita.

Riferisce quindi sulle pratiche fatte a Roma presso il ministro Berenini per la riattivazione dei teatri e sul progetto che all'uopo si sarebbe elaborato e a cui il Ministro sarebbesi mostrato favorevole.

III° Il Gerente comunica lo schema d’una convenzione di durata quinquennale proposta dal Sig.r Walter Mocchi per la diffusione delle opere Italiane nell’America del Sud e per lottarvi contro la concorrenza francese e mette in rilievo i vantaggi che si potrebbero ritrarre da tale combinazione.

La Commissione si pronuncia in massima favorevole a che la proposta combinazione sia persa in considerazione, salvo studiarne meglio le modalità le modalità, onde evitare vincoli eccessivi alla Ditta specie a riguardo della chiesta esclusiva.

IV° Il Gerente infine comunica i dati relativi all’esercizio del pp. Gennajo, che sarebbero abbastanza confortanti per l’aumento di varie voci, e per il miglioramento dei risultati di varie filiali quali Milano, Napoli, Palermo, Parigi e Londra.

Informa che il Maestro Puccini avrebbe quasi ultimato, oltre le opere “Il Tabarro” e “Suor Angelica” anche il “Gianni Schicchi” opere che si vorrebbero dare a Roma e a Buenos-Ayres.

Riferisce infine sulle pratiche in corso per una stagione al Teatro alla Scala in Aprile e Maggio di quest’anno.

 

Null’altro essendovi a trattare la seduta viene levata alle ore 16½.

 

Giuseppe Sullam

Tito Ricordi",negative,negative,negative,fear
769,CLET002692,29.0,3.0,1918.0,,copialettere,Ricordi,Tito II,"= Seduta 29 Marzo 1918, ore 15 =

 

 

Presenti, oltre il Gerente Comm.re Tito Ricordi, i membri della Commissione di Vigilanza Sigg.ri Comm.re Ing.re Giuseppe Sullam e Nob. Luigi Origoni.

Assistono il Procuratore Ing. Avv. Carlo Clausetti e l’Avv. Edoardo Majno che è chiamato a fungere da Segretario in assenza dell’Avv. E. Bronzini.

 

Il Comm.re Sullam commemora il defunto Consigliere di Vigilanza Comm.re Erminio Bozzotti, che così vivo ed operoso interessamento ha sempre dimostrato nell’adempimento del suo ufficio.

I° Il Gerente riferisce intorno alle pratiche col Sig.r Walter Mocchi e col Sig.r Ossowski circa la concessione delle opere nell’America del Sud, informando che non è improbabile che per detto paese si formi una impresa Italo-francese, alla quale parteciperebbero entrambi i detti signori . Nelle trattative intervenute egli ha sempre escluso di poter concedere a priori una esclusività all’uno o all’altro dei due concorrenti, come gli era stato richiesto, ritenendo ciò non opportuno né conveniente agli interessi della Casa.

II° Il Gerente informa quindi d’aver incassato l’importo della vendita dello stabile delle ex-officine e d’aver con esso pagato le due Banche e liberato i titoli del Prestito Regionale esistente presso le medesime, dell’importo nominale di £ 366000.

In conseguenza di ciò si trova ad avere oggi disponibili presso le Banche circa £ 114000.

Il Consiglio prende atto, approvando.

III° Successivamente il Gerente comunica i dati relativi all’esercizio del mese di febbrajo us. che segna qualche miglioramento, e informa essere pervenuta notizia che sui fondi della filiale di Lipsia sono state prelevati, d’ordine di quel Governo, 40000 marchi. Naturalmente la Casa continua ad essere priva d’ogni rapporto d’affari con quella filiale.

 

Null’altro essendovi a trattare la seduta è sciolta alle ore 16.

 

Giuseppe Sullam

Luigi Origoni

Tito Ricordi 

 ",negative,negative,negative,sadness
778,CLET002693,26.0,4.0,1918.0,,copialettere,Puccini,Giacomo,"= Seduta 26 Aprile 1918 =

 

 

Presenti il Gerente Comm.re Tito Ricordi e i membri della Commissione di Vigilanza Sigg.ri Nob. Luigi Origoni, Ing.re Comm.e Giuseppe Sullam e Conte Giuseppe Visconti di Modrone.

Assistono i Sigg.ri Procuratori Avv.to Carlo Clausetti e Rag. Renzo Valcarenghi, l’Avv.to Edoardo Majno e il segretario della Commissione Avv.to Edgardo Bronzini.

 

La seduta ha principio alle ore 15.

 

I° Il segretario dà lettura dei verbali delle sedute 22 febbrajo e 29 marzo pp. che sono approvati senza osservazioni.

II° Il Gerente comunica i dati relativi all’esercizio del mese di marzo pp. che sono nel loro complesso più confortanti ancora di quelli di febbrajo us.

Informa quindi sui nuovi aumenti che in forza del Decreto Luogotenenziale o per necessità di cose, stante il continuo rincaro dei viveri, bisognerà accordare al personale alla fine del corrente mese; ⎼ sull’arenamento nelle forniture merci alle succursali di Parigi e Londra specie in conseguenza dei trasporti militari; ⎼ sui nuovi rilevanti aumenti praticati per le edizioni in vendita al pubblico che lasceranno un certo margine anche ai rivenditori i quali eransi lagnati di non avere alcun beneficio dagli aumenti precedenti profittanti solo alla ns Casa; ⎼ e sulle norme speciali adottate, a seguito del Decreto Luogotenenziale relativo alle fatture per esportazione onde evitare l’aumento dei cambi.

Circa la succursale di Parigi riferisce che mentre era in notevolissimo incremento, ora, per l’esodo della popolazione, si è molto ristretto il movimento musicale prima accentuatosi così favorevolmente.

Accenna poi alle difficoltà di funzionamento della Succursale di Londra per speciali circostanze di lutti dei direttori e deficienza di personale.

III° Il Gerente informa sulle laboriose trattative col Sig.r Walter Mocchi per la nota combinazione, sulle varie difficoltà incontrate, e sul risultato a cui è giunto con un contratto a forfait, di cui dà i particolari.

IV° Il Gerente intrattiene quindi la Ammissione sulle pratiche in corso per la prima rappresentazione delle nuove opere del M.o Puccini, esprimendo l’avviso che il “Gianni Schicchi”  è forse la sua più bella opera.

V° Informa come fosse insorta una contestazione col Maestro Mascagni circa i diritti cinematografici per l’opera Iris, ma come tale contestazione sia in corso di amichevole soluzione, tanto che il M.o Mascagni sarebbe disposto ad un avvicinamento alla ns Casa ⎼ ciò che potrebbe essere giovevole alla medesima.

VI° Il  Gerente crede giunto il momento in cui la commissione abbia ad occuparsi d’un importante argomento, a suo avviso, d’interesse vitale per la ns Casa. Rilevando come l’azienda sociale abbia una parte prettamente industriale, quale le Officine, e una parte esclusivamente artistica e commerciale, egli sarebbe del parere di risolvere subito il distacco delle Officine del resto dell’azienda, eventualmente costituendole in Anonima, con un contratto che ha vincoli alla Casa per la sua produzione, ritenendo urgente una deliberazione al riguardo per varie considerazioni, che espone, e anche per la facilità che si avrebbe attualmente di trovare il capitale per le Officine.

Si apre in argomento un’ampia discussione alla quale prendono parte i singoli Consiglieri, i quali sono d’accordo nel ritenere la necessità di un più maturo studio e d’una maggiore disanima della importante questione, tanto più che essa si riannoda a quella dell’assetto generale della Società, sulla quale dovranno, per lo Statuto Sociale, essere convocati i Soci in Assemblea nel p.f. Giugno.

Perciò si riservano di meglio riflettere e di riunirsi all'uopo in una seduta preparatoria entro il corr. Aprile.

VII° La Commissione delibera infine d’integrarsi provvisoriamente, colla nomina di un altro membro della persona del Socio Barone Alessandro Rossi, in sostituzione del compianto Consigliere Comm.e Erminio Bozzotti, salvo all’assemblea dei Soci da convocarsi entro il p.f. Giugno, deliberare sulla sostituzione definitiva.

 

Null’altro essendovi a trattare, la seduta viene alle ore 17.

 

Giuseppe Sullam

Luigi Origoni

Tito Ricordi",negative,negative,negative,sadness
793,CLET002694,20.0,5.0,1918.0,,copialettere,Puccini,Giacomo,"= Seduta 20 Maggio 1918 =

 

 

Presenti oltre il Gerente Comm.e Tito Ricordi, i membri della Commissione di Vigilanza sigg.ri Comm.re Ing.re Giuseppe Sullam e Nob. Luigi Origoni.

Assistono l’Avv.to Edoardo Majno e il segretario della Commissione Avv.to Edgardo Bronzini.

 

La seduta ha principio alle ore 14½.

 

I° Il Gerente informa come, essendo morti due buoni e fedeli operai delle Officine ⎼ Cammasio e Schieppati, che prestavano servizio da oltre 50 anni, e ai cui funerali provvide la Casa, si è dalle loro famiglie chiesto un sussidio in considerazione del lungo servizio prestato e del loro stato di bisogno.

Trattandosi d’una questione di principio e che potrebbe costituire un precedente per altri casi, tanto più che la Casa provvede già con un fondo di £ 6000 ⎼ all’anno per le pensioni degli impiegati e colla assicurazione alla Cassa Pensioni, crede opportuno sentire il parere della Commissione.

La Commissione si rimette al Gerente circa la misura del sussidio da concedersi e ritiene sia il caso di studiare la forma più opportuna per una Cassa di previdenza.

II° Il Gerente riferisce che si è potuto arrivare ad una definizione circa la prima rappresentazione della nuova opera del M° Puccini nel senso che la prima rappresentazione in Italia sarà al Teatro Costanzi di Roma o la prima del mondo a New-York al Metropolitan con cui trattasi ora di stabilire le condizioni.

Informa che per il T.o Colon si insiste onde avere assicurata per l’anno venturo l’esclusività delle opere del M.o Puccini, ma che non sapendosi ancora chi ne sarà l’Impresario, sarà il caso di rispondere in modo non assolutamente negativo ma tale da non impegnare minimamente la Casa.

La Commissione appoggia questa linea di condotta.

III° Il Gerente presenta i dati statistici dell’Aprile us. complessivamente soddisfacenti, meno che per le succursali estere.

La Commissione prende atto.

IV° Circa la richiesta fatta della Casa di Lipsia sull’accettazione o meno del concordato stragiudiziale proposto dal Sig.r Otto Kerl agente della ns Casa a Vienna per la riscossione dei diritti Teatrali, del quale non si ebbe più notizia dopo lo scoppio della guerra, e circa il provvedimento di sostituzione del medesimo per ora impossibile, ⎼ il Gerente ritiene, dati i divieti legali di rapporti coi paesi nemici, che sia il caso di rimettersi all’agenzia di Lipsia per quant’è della accettazione o meno del proposto concordato amichevole, e di lasciare tacitamente continuare, per ora, l’incarico di agente nel Sig.r Kerl, che fu sempre conosciuto come onesto, con riserva di ogni libertà d’azione della Casa in di lui confronto a guerra cessata.

La Commissione approva.

V° Circa la questione proposta nell’ultima riunione della separazione delle Officine dal resto dell’Azienda, il Gerente esprime nuovamente la sua convinzione che tale separazione, colla costituzione in Anonima delle Officine sarebbe una utile soluzione, mentre invece ritiene che non sarebbe opportuna la forma dell’Anonima per l’azienda artistica e Commerciale.

Nella soluzione di così grave argomento crede che debba prescindersi da ogni considerazione relativa alle persone, perché le persone possono scomparire mentre gli organismi restano, e che quindi i soli criteri a seguirsi nelle decisioni sull’assetto futuro dell’azienda devono essere quelli al tutto oggettivi, miranti all’avvenire ed all’interesse della Casa, all’infuori d’ogni preoccupazione concernente le persone.

Il Comm.e Sullam d’accordo cogli altri membri della Commissione è d’avviso che, data la gravità dell’argomento non sia il caso di portare all’assemblea da convocarsi una proposta positiva e concreta in qualsiasi senso, ma di esporre soltanto ad essa obiettivamente le varie soluzioni possibili e le relative opinioni e considerazioni, lasciando che i Soci prendano quelle deliberazioni che credono del loro miglior interesse, anche per un più maturo esame della questione mediante apposita commissione, dato che, per ora, ciò che importa è la decisione sulla continuazione della azienda, mentre rimane prima della scadenza della Società un termine più che sufficiente per provvedere al suo futuro assetto, colla necessaria ponderazione d’ogni lato della questione.

Dopo di che si delibera la convocazione dell’Assemblea generale straordinaria dei Soci per il giorno di Giovedì 27 Giugno 1918, alle ore 14, presso la sede Sociale in Milano Via Berchet 2, stabilendo per l’eventuale seconda convocazione, pel caso che la prima non riuscisse valida a sensi dell’art. 6 del contratto sociale, il giorno di sabato 29 Giugno p.f. alla stessa ora e nello stesso luogo, per la trattazione del seguente

 

Ordine del giorno

 

I° Nomina d’un Consigliere di Vigilanza in sostituzione del compianto Comm.e Erminio Bozzotti.

II° Deliberazioni in ordine all’art. 18 del contratto Sociale, mandandosi al Gerente di provvedere in termine alla diramazione dei relativi inviti personali ai Soci.

 

Dopo di che null’altro essendovi a trattare, la seduta è levata alle ore 16.

Giuseppe Sullam

Luigi Origoni

Tito Ricordi",negative,negative,negative,sadness
802,CLET002695,5.0,7.0,1918.0,,copialettere,Verdi,Giuseppe,"Seduta del 5 Luglio 1918

 

 

Presenti: il Gerente Comm. Tito Ricordi, col Procuratore Avv. Carlo Clausetti,

e i membri della Commissione di Vigilanza Nob. Luigi Origoni, Barone Comm. Alessandro Rossi, Ing. Comm. Giuseppe Sullam e Conte Giuseppe Visconti di Modrone.

Assistono il Segretario della Commissione Avv. Edgardo Bronzini e l’Avv. Edoardo Majno.

 

La seduta ha principio alle ore 14.

 

1.° Il Segretario dà lettura dei Verbali delle sedute 26 aprile e 4 maggio pp. che sono approvati senza osservazioni.

2.° Il Gerente comunica e illustra con opportune notizie e spiegazioni i dati Statistici dell’azienda al 31 maggio pp., che presentano in tutte le voci e nelle filiali un aumento generale più o meno notevole, ad eccezione della filiale di Londra, della quale però non sono ancora pervenuti i risultati definitivi. Avverte che mancano anche i dati della filiali di New-York, dove, però, per effetto dello stato di guerra, si è avuto un decremento sensibile. Ad ogni modo, rileva il Gerente, i risultati generali dell’esercizio sono già tali da potersi ritenere fin d’ora assicurato ai Soci un dividendo pari se non anche superiore a quello dello scorso esercizio.

Aggiunge infine un cenno sulle difficoltà che si  avranno inevitabilmente col fisco per quanto è dei sopraprofitti, essendo già in corso le pratiche circa i profitti speciali dell’industria e commerci sulle cartoline illustrate.

La Commissione prende atto, con soddisfazione delle comunicazioni del Gerente sul buon andamento dell’Azienda.

3.° Per quanto concerne le nuove tre opere del M.o Puccini (il Tabarro, Suor Angelica e Gianni Schicchi) il Gerente informa che tutto è stato definitivamente concordato sia per le condizioni di corrispettivo, delle quali espone i particolari, sia per i teatri in cui dovranno per la prima volta essere rappresentate.

4.° Riferisce quindi che l’opera “La Nave” di Montemezzi è pressoché ultimata, e che, se sarà finita in tempo, verrà data al Teatro La Scala nella prossima stagione d’autunno.

5.° Il Gerente comunica che l’opera “Nerone” del compianto M.o Boito, completa ne’ suoi quattro atti, che, colla partitura, appartiene alla Ditta, verrà probabilmente rappresentata alla Scala, a guerra finita, sotto la direzione del Maestro Toscanini.

Accenna alle insistenze del Sen.e Albertini, esecutore testamentario del defunto Maestro, per avere l’autografo dell’opera, il che è contrario alle consuetudini della Casa, tanto più che il possesso dell’autografo è anche necessario per il controllo dell’esattezza nelle riproduzioni a stampa.

6.° Infine il Gerente espone come sia sull’orizzonte una grave questione con la Casa di riposo per musicisti “Verdi” relativamente alla nota clausola dei contratti per le opere del M.o Verdi: Forza del destino - Don Carlo - Simon Boccanegra - Aida - Otello - Falstaff - Messa da requiem - per la quale clausola, nel caso previsto che si fossero organizzate anche in Italia, come esistono in Francia, le Società o gli Agenti per esigere i diritti di autore sulle rappresentazioni teatrali, tutti i diritti sui noli riflettenti le rappresentazioni delle predette opere avrebbero dovuto devolversi esclusivamente al M.o Verdi fermo però rimanendo nella Casa Ricordi il diritto alla sua esclusività per la somministrazione degli spartiti e di tutta la musica e libretti occorribili per simili rappresentazioni.

Finora la Casa di riposo per Musicisti erasi comportata come se la condizione di detta clausola non si fosse ancora verificata, e la nostra Casa gestiva le suindicate opere, corrispondendo all’Opera Pia le percentuali di contratto (del 40% sui noleggi e del 50% sulle vendite).

Ma, nella primavera del corrente anno, l’O.P., senza alcuna previa comunicazione o interpellanza alla ns. Casa, iniziava pratiche che la Società Italiana degli autori per affidarle senz’altro il mandato di tutelare per di lei conto i diritti di rappresentazione delle summenzionate opere verdiane e di esigerne per esse i rispettivi diritti di rappresentazione, e, a quanto si è potuto sapere, sembra che la decisione in tal senso sia stata già presa e che l’O.P. abbia già anche ottenuto la relativa autorizzazione dall’Autorità tutoria.

Ora, è vero come la Casa di riposo ritiene, che la condizione prevista nella clausola surriferita siasi verificata?

Il Gerente non lo crede, ed è d’avviso che la ns Casa debba energicamente resistere e fare ogni opposizione legale alla pretesa dell’O.P. qualora questa avesse a tradursi in atto la deliberazione di cui sopra.

Ad ogni modo si riserva di studiare e approfondire coi legali la importante questione, anche per avvisare ai provvedimenti di difesa più opportuni ed efficaci a prendersi,

La Commissione appoggia col suo voto il proposito di resistenza del Gerente.

 

Dopo di che, null’altro essendovi a trattare, la seduta viene sciolta alle ore 15 ½.

 

Giuseppe Sullam

Luigi Origoni

Alessandro Rossi

Tito Ricordi ",negative,negative,negative,sadness
818,CLET002696,11.0,10.0,1918.0,,copialettere,Verdi,Giuseppe,"Seduta dell’11 Ottobre 1918

 

 

Presenti: il Gerente Comm. Tito Ricordi, coi Procuratori Avv. Carlo Clausetti e Rag. Renzo Valcarenghi,

e i Membri della Commissione di Vigilanza, Signori Nob. Luigi Origoni e Ing. Giuseppe Sullam.

Sono scusati per la loro assenza, dovuta a legittimi impedimenti gli altri Consiglieri Sigg.ri Bar.e Comm. Alessandro Rossi e Conte Giuseppe Visconti di Modrone.

Assiste il Segretario della Commissione Avv. Edgardo Bronzini.

 

La Seduta ha principio alle ore 14½

 

1.° Il Segretario dà lettura del Verbale della Seduta 5 luglio p.p. che è approvato senza osservazioni.

2.° Il Gerente informa dettagliatamente la Commissione sulle vicende e sullo stato attuale della vertenza, già accennata nell’ultima seduta 5 luglio p.p., con la Casa di riposo per musicisti “Verdi” e con la Società italiana degli autori.

Espone come, da quanto più tardi si è venuto a conoscere, la Casa di riposo in data 22 maggio u.s., previe informazioni assunte presso la Società degli autori deliberativa

a)    di notificare alla nostra Casa che col 26 dicembre 1918 questa sarebbe rimasta esonerata dall’incarico di esigere in Italia: diritti di rappresentazione per le opere verdiane Forza del destino, Don Carlos, Simon Boccanegra, Aida, Otello, Falstaff, Messa da requiem, Pezzi sacri, riservato solo alla ns. Ditta il diritto di somministrare il materiale per le rappresentazioni, a Termini della clausola contenente nei contratti col M.o Verdi,

b)    di affidare alla Società ital.a degli autori il mandato di tutelare per conto dell’Opera  Pia i diritti di rappresentazione sui teatri d’Italia delle suindicate opere e di esigere, Sempre per conto dell’O.P., i rispettivi diritti di rappresentazione, con quelle modalità che dal Consiglio della stessa sarebbero state indicate.

Sempre senza che alcuno avertisse o interpellasse in argomento la nostra Casa, la Società ital.a  degli autori il 19 Luglio p.p. deliberava di accettare detto mandato, e ciò quantunque la ns. Ditta, fortuitamente informata, avesse previamente diffidata la stessa Società con lettera 17 luglio a non prestarsi alle richieste dell’O.P. sotto comminatoria di responsabilità solidale con questa.

Anzi, prima ancora che a noi fosse direttamente comunicata da detta Società la delibera di cui sopra, apparivano pubbliche comunicazioni, sui giornali, della delibera medesima, e, più ancora, mediante comunicati immediatamente diramati alla stampa, si avvertirono senz’altro gli impresarii e le direzioni teatrali di rivolgersi, per i noleggi delle opere in questione, non più alla Ditta Ricordi ma alla Società degli autori.

Solo poi, con lettera 22 luglio u.s. successiva alle suaccennate pubblicazioni sui giornali, la Casa di riposo partecipava alla ns. Casa il suo deliberato del 22 maggio e quello 19 luglio della Società degli autori, perché avesse a prenderne atto e a regolarsi di conformità.

Di fronte a sì inatteso e arbitrario procedere, e in vista di pregiudizi e delle complicazioni troppo prevedibilmente derivabili dall'atteggiamento preso dall’O.P. e dalla Società degli Autori e dalle pubblicazioni avvenute, si pensò di correre tosto ai ripari con una domanda di sequestro giudiziario di tutte le opere in contestazione, con la nomina a Sequestrataria della nostra stessa Ditta, offrendo all'uopo cauzione e la gratuità della funzione.

Dopo varie pratiche e udienze presso il Presidente del Tribunale, anche in contradditorio col rappresentante dell’O.P Avv. Campanari, il Presidente, con Decreto 5 agosto pp., accogliendo le nostre istanze, ordinava il sequestro giudiziario di tutte le predette opere, nominando Sequestrataria la nostra Società, con obbligo in esse di prestare una cauzione di £ 100000 anche in titoli di Stato.

Tale condizione venne prestata mediante dispositivo di capitali nominali £ 135000 di Prestito Consolidato 5% effettuando presso la Cassa DD. e PP., ⎼ largheggiando nella misura ad evitare contestazioni sulla valutazione del Consolidato, che avrebbero ritardato ed ostacolato la immissione nella funzione di Sequestratario; e, riconosciutasi così, per ordinanza presidenziale 8 agosto pp., la piena congruità e idoneità della prestata cauzione, abbiamo nel medesimo giorno 8 agosto assunto la detta funzione, favorendone formale dichiarazione in giornata, per atto giudiziario, alla Casa di riposo.

Vennero poi iniziate la causa per convalida del Sequestro con atti 7 e 8 agosto pp., e la causa di merito con atto del Settembre pp., entrambe davanti al reale Tribunale, dove sono ora assegnate per l’udienza del 4 novembre.

Dà infine lettura delle conclusioni della citazione di merito, spiegandone la portata e aggiungendo che si spera di avere per compatrono nella causa l’esimio Senatore Avv. Bensa, che collaborò alla redazione di detta citazione.

La causa, importantissima per la Ditta, anche per le sue conseguenze indirette, è certamente grave, risolvendosi nel criterio d’apprezzamento della condizione apposta dal M.o Verdi nei Suoi contratti, e nel giudizio, pure di mero apprezzamento, se la condizione sia verificata; ma validissime ragioni di diritto e di patto ci assistono, ed è lecito quindi avere le migliori speranze sul suo risultato.

3.° Il Gerente comunica i dati statistici sull’andamento dell’Azienda  a tutto agosto pp., illustrandoli con opportune notizie e Schiarimenti, e mettendo in evidenza come tutte le voci e tutte le filiali (meno quella di Lipsia) siano, più o meno, in aumento. 

La Commissione ne prende atto con soddisfazione.

4.° Il Gerente riferisce:

-       che, anche per sollecitazioni avute, ha creduto di far contribuire la Casa anche quest’anno alla sottoscrizione cittadina per bisogni della guerra con la Somma di £ 5000.

-       che, avendo anche la soddisfazione di potere, nella mattina del 7 corrente, persuadere gli operai dello stabilimento di astenersi dallo sciopero di manifestazione per la pace ed a rimanere al lavoro, ⎼ differenziandosi così da tutti gli altri stabilimenti della città, ha creduto opportuno ricompensare gli operai con paga doppia e versando £ 5000 alla cassa della Società loro di mutuo soccorso.

5.° Il Gerente informa che si è costituito un comitato per le onoranze al compianto M°. Boito, aprendo una sottoscrizione che ha già raccolto una Somma importante, destinata all’esecuzione che il detto Comitato si propone e del quale il Gerente espone i particolari. Proporrebbe, data la speciale posizione della nostra Casa, che essa avesse a concorrere per £ 3000.

La Commissione si pronuncia in senso favorevole a tale proposta.

6.° Circa l’opera “ La Nave” del M.o Montemezzi, il Gerente informa che, come erasi previsto, si potè assicurarmi la rappresentazione nella stagione in corso alla Scala, dove sarà data in modo degno, ⎼ era legittima speranza di ottimo successo.

Circa le nuove tre opere del M.o Puccini, riferisce che già tutto è predisposto per rappresentarle a New York prima della fine di corrente anno, per rappresentarle subito dopo al Costanzi di Roma; ma che il M.o Puccini, nonostante gli intervenuti accordi, ha insistito nella pretesa della corrisponsione a suo favore del 10% sul prezzo delle vendite, pretesa a cui, sebbene a malincuore e contro diritto, dovette sottomettersi ad evitare complicazioni e contrarietà pregiudizievoli.

La Commissione ne prende atto, pur deplorando la condotta arbitraria del Maestro.

7.°  Riferisce il Gerente che il M.o Toscanini sta riordinando per l’orchestrazione il 4° atto del Nerone, che come già si disse, verrà rappresentato alla Scala, a guerra finita. A proposito di quest’opera e del Mefistofele informa: che, essendo intenzione del Sen. Albertini, erede fiduciario dal M.o Boito, di costituire un ente autonomo, a cui devolverebbe i proventi di dette opere, diventa perciò inevitabile sottoporre a registrazione i relativi contatti, ⎼ che in argomento ebbe a conferire col notajo Serina, il quale avrebbe esposto l’opinione che la tassa di registro sull’ammontare dei proventi, anziché di £ 2,40% quale si corrispose da noi. su alcuni contratti col M.° Verdi, in relazione ai tantièmes, dovrebbe essere di sole £ 1,35%.

L’argomento è di molto interesse, non soltanto per quanto convenne le opere del M.o Boito, ma per quanto concerne le opere del M.o Boito, ma per quanto riflette tutti gli altri contratti con altri Maestri, se l’approvazione del Progetto del Ministro Meda per la nullità degli atti non registrati fosse deliberato dalla Camera, e diventasse necessario regolarizzare anche i detti contratti nel termine a tutto dicembre p.f. prefisso del Decreto d’amnistia dell’Agosto u.s.

Si rende quindi urgente studiare tosto la materia, anche eventualmente ricorrendo alla consultazione di qualche specialista, per non essere impreparati.

8.° Il Gerente riferisce che, in conformità al voto espresso dalla speciale Commissione nominata nell’ultima Assemblea dei Socii per lo Studio delle eventuali modificazioni da apportarsi, se del caso, alla forma della Società e alle sue norme regolatrici, ha predisposto i dati desiderati con la disamina dei Bilanci 1913-1914 e 1916-1917, così come furono compilati, separando cioè i dati relativi all’azienda editoriale, all’azienda commerciale e all’azienda industriale, con la distinzione delle spese generali rispettivamente gravanti sulle medesime ⎼ ed ha quindi comunicati questi dati al Rag. Dante Gaslini, che fa parte della Commissione, per l’opportuno suo studio sui medesimi .

9.° Circa la ristampa dei Classici, il Gerente informa che il lavoro delle Officine procede ottimamente e presenta i varii volumi delle opere già stampate, soffermandosi specialmente sul Nuovo Metodo per lo studio del violino  “Uvi”, di carattere prettamente italiano, essendo il risultato della compilazione laboriosamente fatta d’accordo fra tutti i migliori docenti italiani di violino all'uopo invitati, ⎼ opera che andrà certamente, col presumibile appoggio di collaboratori, a sostituire l’antico e diffusissimo Metodo Sevzcik, a base tedesca, e che costituisce uno dei lavori più importanti editi dalla Casa, per la grande espansione che è lecito di ripromettersene.

Informa pure sulla crescente intensificazione del lavoro di produzione delle cartoline, sebbene sia intervenuto una seconda volta il divieto di esportazione, che si spera però di poter far rimuovere; ⎼ e sulle trattative e pratiche in corso col Comando della III Armata e col Comitato di Propaganda per la stampa del giornale militare “ La Tradotta” ora edito dall’Istituto Veneto di Arti Grafiche.

La Commissione prende atto, con soddisfazione, delle fatte comunicazioni.

10.° Infine il Gerente presenta alla Commissione il Bilancio Sociale chiuso al 30 giugno p.p., coi relativi allegati e fornisce dettagliata dilucidazioni sulle singole voci, specie per quanto riguarda le svalutazioni, gli ammortamenti e le riserve, rilevando come in esse siasi ormai giunto al limite estremo possibile, così da non potersi ulteriormente ridurre i risultati d’utili emergenti, il che mette naturalmente in campo la questione sulla misura del dividendo da proporsi all’Assemblea di fronte alla limitazione prescritta dai Decreti luogotenenziali.

Osserva come, in base a tali Decreti, si potrebbe assegnare ai Soci il dividendo dell’8% mentre poi se, come altre Società avrebbero fatto, senza rimostranza da parte delle Agenzie delle Imposte, si potesse attribuire un utile alla riserva ordinaria, si potrebbe distribuire un’altra percentuale d’utili, e portare così il dividendo all’8,75%, ben consentito dal Bilancio dello scorso esercizio.

La Commissione, dopo opportuna discussione, approva il presentato Bilancio con la risultanza d’utile netto di £ 773.494,58, e mentre ritiene potersi proporre all’Assemblea il dividendo dell’8%, crede sia il caso di lasciare per ora in sospeso ogni delibera sulla proposta di distribuzione dell’altro 0,75% accennato dal Gerente, fino a più maturo studio sulla possibilità d’un assegno d’utili alla riserva ordinaria, salvo sottoporre all’Assemblea la relativa questione e lasciare ch’essa eventualmente deliberi la distribuzione anche di questo 0,75% subordinando la relativa esecuzione dell’accertamento ulteriore da parte della Gerenza che nulla vi osti legalmente.

In seguito a ciò la Commissione delibera di convocare i Socii in Assemblea generale ordinaria per il giorno 31 Ottobre corr. alle ore 14, presso la Sede Sociale, in Via Berchet 2, per la trattazione del seguente

 

Ordine del giorno:

1.°/ Presentazione del Bilancio sull’Esercizio 1917-18, discussione e deliberazioni relative.

2.°/ Nomina del Consiglio di Vigilanza.

 

Null’altro essendovi a trattare, la seduta viene sciolta alle ore 16.

 

Giuseppe Sullam

Luigi Origoni

Tito RIcordi",negative,negative,negative,sadness
836,CLET002697,18.0,11.0,1918.0,,copialettere,Ricordi,Tito II,"Seduta del 18 Novembre 1918

 

 

Presenti: il Gerente Comm. Tito Ricordi, coi Procuratori Sigg. Rag. Renzo Valcarenghi e Avv. Carlo Clausetti e i Membri della Commissione di Vigilanza Signori = Nob. Luigi Origoni, Ing. Comm. Giuseppe Sullam e Barone Alessandro Rossi.

Viene scusata l’assenza dell’altro Consigliere Sig.r Conte Giuseppe Visconti di Modrone.

Assistono il segretario della Commissione Avv. Edgardo Bronzini e l’Avv. Edoardo Majno.

 

La seduta ha principio alle ore 15.

 

1.° Il Segretario dà lettura del Verbale della Seduta 11 ottobre pp. che è approvato senza osservazioni.

2.° Il Gerente informa sullo stato della causa in corso contro la Casa Riposo per Musicisti Verdi, della quale si cercherà di affrettare la spedizione appena possibile.

3.° Il Gerente riferisce che essendo andata deserta l’Assemblea ordinaria dei Socii indetta pel 31 ottobre pp., avrà luogo in seconda convocazione l’Assemblea stessa per le deliberazioni sul Bilancio dell’esercizio 1917-18, il giorno 23 nov. corr.

A proposito del Bilancio informa che in seguito ai dubbi sorti anche in seno della Commissione di Vigilanza sulla misura del dividendo da distribuirsi, in base alle risultanze del Bilancio stesso, nell’opinione espressa da esso Gerente che non si potesse far luogo ad altre prudenziali svalutazioni e ammortizzazioni, si è creduto opportuno di approfittare del tempo intercorrente fra la prima riunione dei Socii andata deserta e quella di seconda convocazione per riprendere in esame il Bilancio, coll’assistenza di persone esperte in materia i quali il rag. Comm. Rossello, il Rag. D. Gaslini e il Rag. D. Gaslini e il Rag. Algise specialista in materia tributaria nei riguardi delle Società Commerciali.

Il risultato della discussione e delle mature disamine delle varie partite del Bilancio, fatte in numerose riunioni, fu un rimaneggiamento di alcune appostazioni in conformità a criterii di maggiore prudenza, per il quale la emergenza di utile netto venne a ridursi a £ 273.307,18 cosicché il relativo reparto può concretarsi come segue e cioè:

 

”Sull’utile netto di                                                        £ 273.307.18

“in assegno primario del cinque

“per cento al capitale Sociale                                     “  157.708.35

“Sulla rimanenza di £ 115.598.83 il

“25 per cento al Gerente, come dall’atto Sociale       “    28.899.70

“un secondo assegno del due e mezzo per

“cento al capitale Sociale                                           “    78.854.17

“con un residuo al fondo di riserva di                         “     7.844.96

£ 273.307.18

 

Il Gerente rileva che col dividendo del 7,50% si può, date le condizioni del Bilancio, autorizzare il Gerente a restituire, fino a £ 250/mila, secondo le esigenze di Cassa, il Conto Corrente non disponibile e ne fa analoga proposta alla Commissione. Osserva infine che se nell’interesse della Società la proposta modificazione del Bilancio dell’ultimo esercizio si risolve in un ulteriore prudenziale accantonamento d’utili, questo accantonamento viene a pregiudicare in definitiva il diritto del Gerente alla percentuale concessagli dall’atto Sociale, e su questo delicato argomento richiama l’attuazione e le decisioni della Commissione.

Dopo opportuna, ampia discussione, la Commissione approva la nuova edizione del Bilancio al 30 giugno 1918 da presentarsi all’Assemblea con la risultanza d’utile netto di £ 273.307.28 e il riparto di tale utile come sopra formulato del Gerente, e approvata del pari la di lui proposta circa la restituzione del Conto Corrente non disponibile a seconda delle esigenze di cassa.

Ritiene giusto ed equo che l’ulteriore proposta accantonamento d’utili non abbia a pregiudicare la percentuale di partecipazione contrattualmente stabilita a favore del Gerente, e che esso quindi abbia diritto a percepire la differenza in più spettantegli.

 

Null’altro essendovi a trattare, la seduta viene sciolta alle ore 16.30.

 

Giuseppe Sullam

Luigi Origoni

Tito Ricordi",negative,neutral,negative,sadness
847,CLET002698,19.0,1.0,1919.0,,copialettere,Ricordi,Tito II,"Sedute del Consiglio di Vigilanza

dal 19 al 30 Gennaio 1919

 

 

Nel periodo dal 19 al 30 Gennaio 1919 i Membri della Commissione di Vigilanza, coll’assistenza dell’Avv. Edoardo Majno tennero frequenti sedute sulla situazione creata alla Ditta dal fatto pervenuto a loro notizia, e poi accertato d’ingentissimi acquisti di carta e di cartoncino stipulati, a loro insaputa, dal Gerente Comm. Tito Ricordi, sotto la qualità di “Direttore Delle Officine”, per un importo di oltre cinque milioni di lire, allo scopo di alimentare la produzione delle cartoline illustrate, nella previsione di uno straordinario ulteriore incremento di questa industria e nel timore di nuovi aumenti di prezzi senza però avere il Gerente menomamente provveduto a disporre i mezzi finanziari occorrenti agli impegni contratti, e senza di tutto ciò aver mai data alcuna comunicazione al Consiglio.

Il Consiglio di Vigilanza, fatta presente al Comm. Tito Ricordi la situazione in cui veniva, per fatto suo, a trovarsi la Ditta e l’arbitrarietà dei conchiusi contratti, sui quali data l’importanza del loro ammontare, avrebbe dovuto ad ogni modo previamente consultare la Commissione di Vigilanza, e avuta in seguito a ciò la comunicazione delle di lui dimissioni dalla carica di Gerente, state rassegnate con lettera 26 Gennaio pp., ebbe ad occuparsi tosto dello studio dei mezzi urgenti per fronteggiare la situazione sia in riguardo allo straordinario fabbisogno sia in riguardo alla possibilità di disconoscimento, almeno in parte, degli acquisti anzidetti, fatti presso la Ditta Pezzani e Cortese, Franco Valvassori, Cartiera Italiana, Cartiere Binda e Cartiere di Maslianico; sia in riguardo alla ricostituzione della Gerenza della Società.

In base ai pareri emessi dal Consiglio di Vigilanza sovra questi argomenti, consultati anche i legali della Società, furono tosto esperite colle Ditte venditrici, dai procuratori della Ditta, pratiche ch’ebbero per risultato l’annullamento d’ordinazione per circa £ 1.500.000 e l’accordo di rateazione dei pagamenti da farsi per le forniture già eseguite o in corso di esecuzione.

Altre pratiche furono pure espunte dai predetti procuratori col Consorzio per sovvenzioni su valori industriali presso la locale Banca d’Italia, onde avere una sovvenzione di £ 2.500.000, sovvenzione che sarebbe stata accordata mediante sconto di effetti quadrimestrali della Ditta rinnovabili fino al 30 Giugno 1921, al tasso d’uso del 5% a condizione della firma d’avallo o della seconda firma d’una Banca e fu ottenuto indi l’assenso da parte della Banca Belinzaghi e C. contro la Commissione d’uso alla prestazione di tale firma, sugli effetti da scontarsi e sulle loro innovazioni eventuali fino alla estinzione dell’operazione.

Mentre in tal modo, sotto la Vigilanza del Consiglio, si provvedeva urgentemente a quanto richiesto dalla situazione, il Consiglio stesso avvisò all’opportunità di interpellare gli attuali Procuratori della Ditta Sigg. Rag. Renzo Valcarenghi e Avv. Carlo Clausetti se fossero in massima disposti ad assumere le gerenza della Società nel periodo d’assetto provvisorio della medesima, salve sempre e impregiudicate le determinazioni definitive da prendersi in seguito a norma dell’Art. 18 del contratto sociale.

Avuta l’adesione in massima dei predetti Procuratori, il Consiglio deliberò il 30 Gennaio p.p. la convocazione d’urgenza d’un'Assemblea straordinaria dei Soci per il 6 Febbraio p.p. alle ore 14.30 presso la Sede sociale, onde trattare questi argomenti:

1° = Dimissioni del Gerente e deliberazioni inerenti;

2° = Provvedimenti finanziari

Concordò in pari tempo di proporre a questa Assemblea, sugli anzidetti argomenti, i seguenti

Ordini del giorno

A) “L’Assemblea udite le comunicazioni del Presidente circa le dimissioni da Gerente della Società presentate dal Comm. Tito Ricordi,

“ Ritenuto che non sia il caso di prendere fin d’ora i provvedimenti definitivi di cui all’Art. 18 del Contratto Sociale;

“ Ritenuta però la necessità, a termini dell’Art. 13 del Contratto sociale e della precedente deliberazione assembleare 27 Gennaio 1918 di assicurare nel frattempo la continuazione della Società mediante una nuova gerenza;

“ 1° = Prende atto delle dimissioni da Gerente della Società presentate dal Comm. Tito Ricordi, fermo quanto in appresso;

2° = Riconferma la propria deliberazione di continuazione della Società, salvi sempre i provvedimenti di cui all’Art. 18 del contratto sociale stesso, e si riserva di deliberare circa la nuova Gerenza per questo frattempo eventualmente anche mediante ingresso di nuovi soci accomanditari e circa le modificazioni del detto contratto sociale all’uopo opportune, restando fin d’ora stabilito che, dal momento nel quale la nuova gerenza sarà costituita nelle forme legali, cesserà nel Comm. Tito Ricordi la qualità di Socio accomanditario e Gerente, rimanendo egli a far parte della Società solo in qualità di socio accomandante per la quota di £ 6250 soggetta al vincolo di cui all’Art. 14 del contratto sociale.

 

B) “L’Assemblea udite le comunicazioni del Presidente circa gli acquisti di carte e cartoncino fatti dal Comm. Tito Ricordi presso le Ditte Pezzani e Cortese, Franco Valvassoni, Cartiera Italiana, Cartiera Binda e Cartiere di Maslianico.

“Approvando la riferita sistemazione contrattuale e finanziaria, avvenuta in base al principio di disconoscimento e d’impegnativa spettante alla Società e riservando ampiamente tale diritto anche per qualsiasi altro atto che eventualmente potesse ancora risultare indebitamente eseguito;

“ Dichiara altresì di approvare, in quanto possa occorrere, a termini di Statuto e di legge, il mutuo cambiario di £ 2.500.000 già contratto dalla rappresentanza sociale, come esposto nella Relazione del Presidente-

 

Letto, approvato e sottoscritto

 

Luigi Origoni

Giuseppe Visconti di Modrone

Giuseppe Sullam",negative,negative,negative,fear
