,segnatura,giorno,mese,anno,contenuto,tipologia,Anag_tabAnagLettere::cognome,Anag_tabAnagLettere::nome,text,NeuralNetworks2_sent,NeuralNetworks4_sent,SentITA,SentITA_emotions
0,CLET002699,30.0,3.0,1889.0,,copialettere,Erba,Luigi,"Seduta del 30 Marzo 1889

ore 4 pomeridiane

 

Presenti: Giulio Ricordi, gerente la Società: Cav. Luigi Erba, Ing. Gustavo Strazza, Cav. Francesco Gnecchi, Erminio Bozzotti, Giuseppe Pisa = Per gli Eredi Ricordi = Rag.e Cav. Paolo Cardani, Ing.e Achille Riva, Avv. Alessandro Dina.

 

Ricordi = dà notizia di una proposta da Buenos-Ayres fatta da Giulio A. Franceschi per la fondazione di una Società collo scopo di affidarle la vendita esclusiva delle edizioni della Ditta, tanto nell’Argentina, quanto in altre repubbliche dell’America del Sud. Tale proposta non si credette accettabile come formulata, sia perché la Società G. Ricordi e C. non può far parte di altre società, sia perché anche potendolo non sarebbe mai cosa prudente assumere obblighi ed impegni in stati così lontani. Perciò, ritenendosi in massima, utile e necessario il tentare di dare maggiore impulso alla vendita delle ns. edizioni nell’America del Sud, ove hanno fiera concorrenza nelle edizioni di Germania, si è formulato un controprogetto, consultato perciò anche l’eg.° Avv.° Dina.

 

Pisa = osserva che il punto più importante sta nell’onestà dell’individuo al quale si affiderà il deposito: poco importa se avrà più o meno mezzi materiali, o se si limiterà a concorrere coll’opera proprio: tutto il nodo della quistione sta appunto nell’onestà della persona.

 

Ricordi = conosce il Franceschi, perché fu impiegato per vari anni presso la ditta Tito di Gio: Ricordi: è giovane colto e diresse il negozio di vendita in Milano, con soddisfazione e senza lasciare il minimo dubbio sulla di lui onestà. Dà lettura del progetto.

 

Pisa = fa alcune osservazioni sulla misura degli sconti.

 

Ricordi/Strazza = danno spiegazioni intorno agli usi ed alle misure degli sconti nel commercio musicale.

 

Gnecchi = approva.

 

Pisa/Strazza/Gnecchi = sarebbero di parere di non accordare il permesso di ristampa dei pezzi della Società G. Ricordi e C. come detto alla lettera L.

 

Ricordi/Dina = dimostrano il perché di tale permesso: non esistono diritti di proprietà, né trattati internazionali colle Americhe, quindi ciascuno è libero di ristampare = col presente articolo si viene anzi a disciplinare tale facoltà.

 

Riva = domanda quale controllo si potrebbe avere nelle mansioni del Sig.r Franceschi.

 

Ricordi = accenna al disposto della lettera G.

 

Pisa = domanda quanto sia l’attuale introito per la vendita di musica nel Sud-America; avuto spiegazione, osserva che guadagnandosi già ora £: tremila cogli ordinari corrispondenti, non converrebbe limitarsi a detta cifra, come è progettato.

 

Strazza = osserva che il deposito di musica finirà col trovarsi composto, alla fine, di musica sciupata e da scartare, e così si avrà una perdita sicura, ch’esso valuta in circa lire sedicimila.

 

Ricordi = dà ragione al Signor Strazza; replica però che il deposito serve maggiormente a far conoscere le nostre edizioni: pel che bisogna trovare persona interessata a far conoscere e spingere le edizioni stesse nelle Americhe del Sud, le quali oggi sono invase dalla musica di edizione tedesca.

 

Dina = per ovviare a quanto ha osservato il Sig.r Strazza, si potrebbe obbligare la ditta Franceschi e C: a ritirare il deposito allo sconto del 90%, dato che si ammetta in contratto l’85%: non crede però molto efficace anche simile partito.

 

Si discute in genere da tutti sulla convenienza di chiedere una garanzia, o di aumentare da 3 a 5/mila la cifra di utile.

 

Ricordi = propone di ridurre la cifra del deposito da cinquantamila a 30/m.a lasciando la cifra di utile a Lire 3/m.

 

Tale proposta è accettata, ed il contratto sarebbe in massima accettato, salvo le seguenti modificazioni:

all’art.° 4°: deposito di franchi 30/m. colla seguente aggiunta:

= Le spese di spedizione da Milano, sino a destinazione saranno a tutto carico della ditta G.A.Franceschi e C, a rischio e pericolo della quale viaggerà la merce.

all’articolo I: Tutte le spese di rispedizione sino a Milano saranno ad esclusivo carico della ditta G.A.Franceschi e C. a rischio e pericolo della quale viaggerà la merce fino a  consegna in Milano.

 

La seduta è sospesa alle ore 6 pom: e rinviata a Martedì 2 Aprile alle ore 3 ½ pom.

 

Francesco Gnecchi

Erminio Bozzotti

Ing.e Gustavo Strazza

Luigi Erba fu Fr.°

Rag. Paolo Cardani

Achille Riva

Avv.to Alessandro Dina

Giuseppe Pisa

Giulio Ricordi Gerente

 ",negative,negative,negative,sadness
10,CLET002700,2.0,4.0,1889.0,,copialettere,Calabi,Alessandro,"Seduta del 2 aprile 1889

ore 3 ½ pomeridiane

 

Presenti: Giulio Ricordi, gerente la Società: Erminio Bozzotti, Cav. Francesco Gnecchi, Ing. Gustavo Strazza, Cav. Luigi Erba, Giuseppe Pisa = Per gli eredi Ricordi = Cav. Paolo Cardani, Ing. Achille Riva, Avv. Alessandro Dina.

 

Ricordi = dà lettura del verbale della antecedente seduta, che è approvato e firmato dai Signori Soci.

 

Pisa = avverte avere assunto informazioni del Sig. G.A.Franceschi, le quali risultano ottime sia dal lato dell’istruzione, sia dal lato dell’onestà.

 

Dietro proposte ed osservazioni dei Signori Pisa e Strazza si conferma che il deposito da affidarsi a Buenos-Ayres ammonti a Lire 30,000= Perciò il contratto da proporsi alla Società G.A.Franceschi e C: viene approvato colle modificazioni stabilite.

 

Ricordi = Dovendosi ora stabilire le norme colle quali compilare il bilancio prossimo, dà lettura del verbale 27 Novembre 1888, col quale i Soci della rilevataria prima Società approvarono il bilancio N.° 1.

 

Dina = fa osservare la somma importanza di tale proposta, poiché debbonsi stabilire i criteri di massima, i quali serviranno di guida ai futuri bilanci.

 

Ricordi = dopo aver invitato il dirigente la ragioneria Sig.r Alessandro Calabi a prendere parte alla seduta, spiega come uno dei criteri più difficili a stabilirsi sia quello che riguarda la valutazione degli spartiti teatrali. L’esperienza avrebbe suggerito di capitalizzare detti spartiti sulla base della rendita media di triennio, al 25%.

 

Calabi = dietro invito dei Soci, da spiegazioni dettagliate in proposito: e comunica il risultato di dette valutazioni, partitamente allo Stabilimento Tito di Gio: Ricordi e ditta Francesco Lucca: per quest’ultima l’inventario darebbe una minore valutazione in confronto del prezzo d’acquisto di circa £ 500,000, al cui ammortamento bisognerà provvedere.

 

Fanno osservazioni varie i Signori Strazza, Pisa, Bozzotti, Gnecchi, Cardani, Riva ed Erba.

 

Pisa = riassume le osservazioni stesse, e dimostra l’utilità di mantenere identici criteri e valutazioni per i due enti acquistati dalla Società.

 

Gnecchi = non disconosce il sistema razionale della capitalizzazione degli spartiti teatrali, ma vorrebbe che questo servisse di base di partenza, e si provvedesse in seguito con annuale ammortamento, da stabilirsi.

 

Ricordi = divide in massima le idee espresse dal Signor Gnecchi, ed in prova da lettura di un brano della di lui relazione accompagnante il bilancio N.1: in essa, approvandosi la proposta capitalizzazione, accenna alla necessità di studiare se non sia il caso di fissare un annuale ammortamento delle opere in base alla durata della loro proprietà.

 

Discutesi a lungo in merito da tutti i presenti.

 

Dina = riassume tutte le osservazioni fatte, le quali in massima appoggiano quanto propose il Gerente nella relazione succitata.

 

Gnecchi = propone la seguente deliberazione:

            “Preso per punto di partenza il valore di bilancio al 30 maggio 1888 pel fondo capitale degli spartiti ed aggiuntivi i nuovi acquisti, vi sarà fatto un ammortamento il cui per 100 verrà fissato in base alla vita media di dette opere.”

Tale deliberazione è approvata alla unanimità.

 

Ricordi = dà lettura degli altri criteri di massima per la compilazione del bilancio, a norma della nota data dalla ragioneria, i quali criteri vengono approvati. Quindi avverte la necessità di provvedere in merito agli affitti del negozio in via S.ta Radegonda e dei locali in via San Paolo, che ammontano ad egregia cifra, la quale urge far sparire dal bilancio.

 

E’ fatto invito al Sig.r Ing.e Strazza, perché d’accordo col Signor Avv. Mangili, che già gentilmente si profferse, si facciano gli opportuni passi per ciò che riguarda i locali in via San Paolo.

 

Esauriti gli argomenti da trattarsi, la seduta è sciolta alle ore 6 pom.e

 

Luigi Erba fu F.co

Ing.e Gustavo Strazza

Erminio Bozzotti

Francesco Gnecchi

Giuseppe Pisa

      Giulio Ricordi gerente

 ",negative,negative,negative,fear
22,CLET002701,16.0,10.0,1889.0,,copialettere,Verdi,Giuseppe,"Seduta del 16 Ottobre 1889

ore 1½ pomeridiane

 

Presenti: Giulio Ricordi, gerente la Società - Ing. Gustavo Strazza (2 voti) - Cav. Luigi Erba (4 voti) - Giuseppe Pisa (2 voti) - Cav. Francesco Gnecchi (1 voto) - Erminio Bozzotti (1 voto) - Col gerente 12 voti - Avv. Alessandro Dina, consulente.

 

Ricordi = avverte che il Rag.e Cav. Cardani, rappresentante gli eredi Ricordi, avendo dovuto assentarsi da Milano, non può intervenire. A norma dell’Atto Sociale, essendo bastanti i voti rappresentati, si dichiara aperta la seduta. Dà lettura del verbale seduta antecedente, che è approvato e firmato dai Signori Soci. Quindi avverte che non fu possibile riescire al subaffitto dei locali di Via San Paolo e via S.ta Radegonda.

 

Erba = propone di trattare con Osnago per la rescissione affitto S.ta Radegonda, offrendo un indenizzo di lire duemila.

 

Strazza: dà notizie relativamente ai locali in Via San Paolo, in particolare per quelli che possibilmente potevano appetirsi dalla Banca Popolare: in seguito ad acquisti di stabili fatti da questa, è ora difficile una combinazione: non mancherà d’informarsi.

 

Tutti raccomandano di non tralasciare pratiche per sgravare il bilancio di tale spesa.

 

Ricordi = avverte che l’affare di Buenos-Ayres non venne concluso, non essendo stato accettato il controprogetto.

 

Gnecchi = osservando che allo stato attuale la produzione è già insufficiente, non deplora che nulla siasi combinato.

 

Si decide di lasciar questo affare in sospeso, aspettando future trattative o proposte.

 

Ricordi dà lettura della relazione intorno al bilancio Sociale 1888-89 ed apre la discussione.

 

Gnecchi = domanda schiarimenti intorno all’ammortamento annuale delle opere teatrali.

 

Ricordi = risponde venne fatto secondo i criteri indicati dai Signori Soci, in base al progetto presentato dal Sig.r Gnecchi e dà lettura del relativo verbale e proposta Gnecchi. Invita il Sig.r ragioniere Calabi a presenziare la seduta.

 

Strazza = chiede spiegazioni intorno alla diminuzione di valore dato al fondo Lucca.

 

Calabi = rammenta che tanto gli ammortamenti, quanto le valutazioni vennero fatti sui criteri già approvati: tali criteri applicati tanto al fondo Ricordi, quanto al fondo Lucca, diedero i risultati di cui al presente bilancio.

 

Strazza = opina non essere giusto non tenere calcolo del valore complessivo rappresentato da tutte le altre proprietà esistenti oltre le opere teatrali.

 

Pisa = parla intorno all’ammortamento delle opere, che approva, perché razionale: non lo persuade però la differenza in meno del capitale, ora risultante.

 

Calabi = spiega tale differenza come prezzo elevato pagato per l’acquisto fondo Lucca: presenta perciò i documenti relativi all’inventario di detto fondo.

 

Gnecchi: crede, in ogni modo, doversi cominciare col mettere all’attivo il prezzo pagato pel fondo Lucca, cioè lire 1,500,000.

 

Pisa = trova che in un primo bilancio deve risultare l’intiero capitale Sociale, il quale col debito esistente verso gli eredi Ricordi, ammonta finalmente a lire 3,800,000.

 

Ricordi = osserva che intorno a tali criteri si potrà discutere con più comodo: ma è urgente fare studi di dettaglio intorno alla parte passiva del bilancio: vi sono spese assai rilevanti, ed è necessario studiare se in qualche parte si possono diminuire: è pure degno di attenzione il fatto della produzione che è insufficiente in paragone delle richieste: prega quindi i Signori Soci a conglobare tutte le quistioni di cui si fece parola.

 

Pisa = propone nominare una commissione coll’incarico di studiare il presente bilancio e riferire.

 

La proposta è accettata all'unanimità e l’incarico viene affidato ai Signori Pisa, Strazza, Gnecchi.

 

Ricordi = avverte che il Maestro Verdi ha espresso il desiderio di regolarizzare l’atto, col quale lasciava a mutuo la somma d’acquisto dell’opera Otello: perciò, d’accordo col Signor Avv.° Dina avrebbe steso un nuovo atto, per presentare al registro: domanda la relativa autorizzazione, che viene data.

 

Erba = propone che intanto si prelevi in via provvisoria il 5% sul capitale.

 

Ricordi = avverte che le somme relative saranno a disposizione dei signori Soci, per la fine corrente ⎼ e che si terrà a disposizione della commissione del bilancio.

 

Si approva il pagamento in via provvisoria proposto dal Socio Erba; e la seduta è levata alle ore 3 3/4 pomeridiane.

 

Giulio Ricordi

Giuseppe Pisa

Francesco Gnecchi

Erminio Bozzotti

Gustavo Strazza

Luigi Erba

 ",negative,negative,negative,sadness
33,CLET002702,3.0,3.0,1890.0,,copialettere,Calabi,Alessandro,"Seduta del 3 Marzo 1890

ore 3½ pomeridiane

 

Presenti: Giulio Ricordi, gerente la Società - Cav. Luigi Erba (4 voti) - Ing.e Gustavo Strazza (2 voti) - Erminio Bozzotti (1 voto) - Cav. Francesco Gnecchi (1 voto) - Giuseppe Pisa (2 voti) - Ing. Cav. Luigi Brentano e Rag.e Cav. Paolo Cardani in rappresentanza degli assegnatari Ricordi (4 voti) - Col Gerente 16 voti.

Avv. Alessandro Dina, consulente.

 

Ricordi = dà lettura del precedente verbale che è approvato e firmato dai Soci.

 

Erba e Strazza = rendono conto delle trattative iniziate col Signor Osnago relativamente al negozio in Via S.ta Radegonda = il Sig. Osnago chiede, per la rescissione del contratto l’importo intiero di un’annualità di affitto.

 

Pisa = Calcolate le difficoltà di subaffitto, la probabilità di pagarne il canone per gli altri anni di durata, crede convenga accettare in massima la proposta Osnago, riconfermando l’incarico ai Sig.ri Erba e Strazza di condurre a fine le trattative. Tale proposta è approvata.

 

Strazza = avverte che si è pure occupato dei locali in Via San Paolo, e che nella sera stessa vi deve essere seduta alla Società del Giardino per discutere in merito: trattandosi però di amministrazione sociale e di trattative colla Banca Popolare, non può prevedere quando si conosceranno le deliberazioni relative.

 

Si incaricano i Signori Strazza ed Erba delle trattative che potranno essere del caso.

 

Ricordi = In evasione all’incarico affidatole la Commissione speciale composta dei Signori Gnecchi, Pisa, Strazza ha tenuto parecchie importanti sedute per lo studio del Bilancio, le quali furono presenziate altresì dal Gerente e dal Sig.r Calabi Ragioniere. In massima venne addottata la proposta Strazza di dare un valore alle altre proprietà musicali, oltre agli spartiti teatrali e di lasciare una parte della risultante quale prezzo di avviamento: con ciò si ha anche il modo di non alterare i prezzi d’inventario. In seguito a tale decisione si è compilato il Bilancio definitivo che ora si sottopone all’approvazione dei Socî.

 

Il Sig.r Rag. Calabi è invitato ad intervenire per quelle dilucidazioni che saranno del caso.

 

Strazza = fa alcune osservazione [sic] sulle spese di produzione, sui sistema [sic] di produzione calcografica ed a macchina, sulla relativa convenienza, e fa confronti cogli editori esteri. Raccomanda in ispecie il servizio giornaliero delle commissioni.

 

Ricordi = È lieto di rassicurare il Signor Strazza in proposito, perché appunto da parecchi giorni ha disposto per un giro diverso nella stampa, in modo di servire meglio i committenti: questo sistema funziona da una quindicina di giorni, non può quindi assicurare se sia perfetto, ma i risultati già avuti sono ottimi: l’esperienza dimostrerà se saranno necessarie modificazioni.

 

Pisa = osserva nella parte spese alcune che sono gravose, e trova che alcune filiali sono passive, pel che è a studiarsi se convenga o no mantenerle.

 

Ricordi = Dà lettura di alcuni brani della relazione del 16 Ottobre scorso anno, nei quali appunto si accenna alle cause delle passività di alcune filiali. Aggiunge poi la difficoltà di trovare gerenti addatti.

 

Si distribuisce ai Signori Socî copia personale del Bilancio = e si incarica il Sig.r Rag. Calabi di unirvi altresi copia dello Stato patrimoniale; il tutto sarà inviato a domicilio. Dopo alcune spiegazioni del Sig.r  Rag.e Calabi il Bilancio è approvato e firmato da tutti i presenti.

 

Ricordi = crede non sarà discaro ai Soci conoscere qualche dato approssimativo intorno al giro d’affari del Io Semestre, testè decorso, ed informa di alcune cifre relative, le quali sono confortanti: non tace però le sue preoccupazioni per l’avvenire, viste le condizioni generali finanziare [sic] del paese, ed il disagio che colpisce attualmente i commerci e le industrie, disagio di cui non può non risentirsene il commercio musicale: in seguito a tali preoccupazioni, ha creduto necessario intanto prendere un provvedimento: ridurre cioè le spese settimanali delle Officine di circa £ 500, e ciò senza danneggiare sensibilmente la produzione. Opina però che siano necessarie altre economie e studierà se ed in qual modo sieno attuabili. Sull’andamento generale delle officine opina risulti necessario un magazzino: ma non vi sono perciò locali disponibili.

 

Strazza = propone di prendere in affitto locali nella casa confinante.

 

Pisa = osserva che per decidere in merito crede utile fare un sopra luogo: propone ai collega [sic] di recarsi alle Officine Venerdì / corr : alle 3½ pom⎼ ed intanto troverebbe utile che l’Ing.e Tito Ricordi si occupasse dell’andamento delle Officine.

 

Tali proposte sono accettate.

 

Gnecchi e Bozzotti dimandano al Sig. Calabi alcune spiegazioni intorno alla ripartizione ai Soci vecchi e nuovi delle quote annuali di £ 50000 a saldo debito Sociale.

 

Dopo di che la seduta è sciolta alle ore 6 pom.e

 

Francesco Gnecchi

Erminio Bozzotti

Luigi Brentano

Giuseppe Pisa

Luigi Erba

Giulio Ricordi

 ",negative,negative,negative,fear
44,CLET002703,20.0,3.0,1890.0,,copialettere,Breitkopf & Hartel,,"Seduta del 20 Marzo 1890

ore 3½ pom.e

 

Presenti: Giulio Ricordi, gerente la Società - Ing.e Cav. Luigi Brentano in rappresentanza degli assegnatari Ricordi (4 voti) - Erminio Bozzotti (1 voto) - Cav. Luigi Erba (4 voti) - Cav. Francesco Gnecchi (1 voto) - Giuseppe Pisa (2 voti) - Col gerente 14 voti.

 

Ricordi = dà lettura del precedente verbale che è approvato e firmato dai Soci. Annuncia che dovendo informare i Soci di affari di importanza, ha creduto opportuno invitare alla presente seduta L’on.e Avv.o Carlo Panattoni, procuratore legale della Società.

L’on.e Avv. Panattoni è invitato ad intervenire alla seduta.

 

Panattoni = dopo avere dato alcune informazioni intorno al processo Sonzogno, informa che il contratto di cessione delle opere di Wagner, rilevato dalla Ditta Francesco Lucca, viene in talune parti impugnato dagli editori di Germania; fa un esteso e minuto resoconto delle fasi difficili per le quali passarono le trattative coi succitati editori, le esagerate pretese di questi, i pericoli di ordine materiale e morale che da un processo potrebbe derivare, le trattative cogli eredi Wagner, rappresentati dal Sig. Gross. Fu necessario recarsi due volte in Germania per trattare direttamente: coi Sig.ri Schott di Magonza, venne oramai firmato un contratto vantaggioso: cogli Eredi Wagner, e cogli editori Furstner di Berlino,  Breithkopf ed Härtel di Lipsia ed eredi Wagner si sono gettate le basi per un accordo soddisfacente: ma ad ogni tratto sorgono nuove pretese, che rendono difficili la conclusione: espone tali pretese, quali i sacrifici derivanti alla Società, quali i vantaggi.

 

I Soci presenti unanimamente [sic] deplorano tale grave incidente e discutono intorno alle responsabilità che potrebbero derivare alla ditta cessionaria del contratto.

 

Pisa: domanda come il Gerente non esaminasse la validità del contratto Wagner.

 

Ricordi: risponde che si avessero dovuto esaminare tutti i contratti uno, per uno, non sarebbe bastato un anno di continuo lavoro: il contratto di cessione della ditta Lucca venne accettato in piena buona fede. Nel caso presente osserva che chiunque esamini il contratto Wagner, lo trova in perfetta regola: volendo usare termini esatti, per quanto crudi, non poteva credersi a priori che Wagner fosse imbroglione al punto di cedere a terzi, ciò che aveva già precedentemente ceduto ad altri.

Pisa: ammette senz’altro quanto dice Ricordi, ed anzi elogia lo stesso e L’Avv. Panattoni per quanto hanno fin qui operato: augura le trattative possano avere buon fine e quantunque conducano a sensibile sacrificio per la Società, crede nell’utilità di un concordato cogli editori tedeschi. Opina sarà poi a vedersi quale condotta sarà da seguirsi dai Soci, verso la ditta cessionaria del contratto Wagner.

 

I presenti approvano completamente le opinioni espresse dal Socio Pisa e vi si associano, autorizzando il Gerente a proseguire nelle intraprese trattative.

La seduta è levata alle ore 6 pom.e 

 

Giuseppe Pisa

Luigi Erba

Erminio Bozzotti

Luigi Brentano

Giulio Ricordi

Francesco Gnecchi",negative,negative,negative,sadness
56,CLET002704,29.0,9.0,1890.0,,copialettere,Erba,Luigi,"Seduta del 29 Settembre 1890

ore 2 pom.e

 

Presenti = Cav. Luigi Erba (4 voti) - Ing.e Gustavo Strazza (2 voti) - Cav. Francesco Gnecchi (1 voto) - Ing.e Cav. Luigi Brentano in rappresentanza assegnatari Ricordi (4 voti) - Totale 11 voti.

 

Ing.e Tito Ricordi = avverte essere il gerente Giulio Ricordi ammalato e quindi nell’impossibilità di presenziare la seduta: ha in carico dallo stesso di informare i Signori Soci che il Sig.r Avv. Cav. Giuseppe Broglio, quale Presidente della Società del Giardino propone di rescindere in parte il contratto d’affitto dei locali in via San Paolo, purchè la Società G. Ricordi e C: paghi i seguenti indenizzi: I° = £ 7500 per spese riattamento locali.

2°= Differenza fra il prezzo attuale di affitto e quello offerto dalla Famiglia artistica per un triennio. 3°= A carico della Società G. Ricordi e C: rimanenza affitto altri locali, per un triennio in £ 2000 annue. Avverte che il Gerente trova gravose tali condizioni, ma che tutto sommato ritiene conveniente accettarle in massima, perché rappresentano una diminuzione di passività certa.

 

Strazza = Non è del parere di accettare la proposta Broglio: crede sufficiente proporre alla Società del Giardino un indenizzo di 500 o 1000 lire per spese di riattamento.

 

Brentano = conviene in tale proposta.

 

Erba = Siccome nella investitura di affitto non vi è obbligo per parte dell’affittuario di riaddattare i locali alla scadenza dell’affitto, propone di offrire per tre anni il 5% ⎼ sulle spese di riattamento, le quali non dovranno superare le lire 9000 ⎼ oltre le 6000 somma d’affitto di 3 anni dei locali vuoti, e le 5,500 per la differenza dell’importo affitto dei locali da rilevarsi dalla Famiglia artistica.

 

Tale proposta è accettata, e continuando la malattia del Gerente, è in tal caso incaricato L’Ing. Tito Ricordi di riferire tali proposte all’Avv. Broglio e continuare le trattative.

La seduta è levata alle ore 3 ¼ pom.

",negative,negative,negative,fear
62,CLET002705,3.0,10.0,1890.0,,copialettere,Erba,Luigi,"Seduta del 3 Ottobre 1890

ore 2 pomeridiane

 

Presenti: Giulio Ricordi, Gerente la Società - Ing. Gustavo Strazza (2 voti) - Cav. Francesco Gnecchi (1 voto) - Giuseppe Pisa (2 voti) - Luigi Erba (4 voti) - Erminio Bozzotti (1 voto). Col gerente 12 voti.

 

Ricordi = avverte per ragioni di salute non ha potuto recarsi dall’Avv. Broglio: secondo l’incarico avuto le trattative vennero continuate dall’Ing. Tito Ricordi, che ne renderà conto.

 

Ing.e Ricordi Tito = ha comunicato all’Avv. Broglio le proposte deliberate nell’ultima seduta, le quali sono dallo stesso assolutamente respinte, insistendo invece nelle proposte dallo stesso fatte in precedenza. L’Avv. Broglio insiste nelle pretese d’indenizzo per riattamento che la Società del Giardino potrà pretendere dopo il triennio nel quale scadrà l’attuale affitto. L’unica facilitazione che il Ricordi Ing. Tito può ottenere è quella di un ribasso di £ 500 sulle spese di riattamento.

 

Pisa = trova gravose le proposte, ma siccome ha poca persuasione nella probabilità di un subaffitto, opina conveniente accettarle.

 

Strazza = non crede affatto fondate le ragioni esposte dall’Avv. Broglio riguardo ad una somma d’indenizzo per riattamento.

 

Ricordi = certamente le condizioni proposte sono piuttosto onerose: ma divide opinione Pisa circa la grande difficoltà di subaffitto = cita il caso del negozio in S.ta Radegonda, riceduto all’Osnago e tutt’ora disaffittato. Il risparmio certo su di un triennio è per la nostra Società di £ 7000 od 8000: basta un solo anno perduto, per rendere nulli anche i vantaggi di un subaffitto.

 

Gnecchi: nelle attuali condizioni edilizie di Milano, opina pure assai improbabile un subaffitto, senza contare le difficoltà che saranno mosse dalla Società del Giardino.

 

Erba e Bozzotti = Sono di uguale parere.

 

Strazza: Dal punto di vista del diritto, sostiene nessun indenizzo possa spettare alla Società del Giardino = ma se si tratta di convenienza reciproca, allora accetta di trattare intorno alle proposte Broglio.

 

Riuscendo quindi consono ed unanime il modo di vedere dei Soci presenti, si dà incarico ai Sig.ri Ing.ri Gustavo Strazza e Tito Ricordi di condurre subito a termine le trattative coll’ Avv. Broglio.

La seduta è levata alle ore 3 pom.e

 

Erminio Bozzotti

Luigi Erba

Francesco Gnecchi

Giuseppe Pisa

Gustavo Strazza

Giulio Ricordi",negative,negative,negative,sadness
71,CLET002706,18.0,10.0,1890.0,,copialettere,Calabi,Alessandro,"Seduta del 18 Ottobre 1890

ore 1 pomeridiane

 

Presenti: Giulio Ricordi, gerente la Società (voti 2 ) - Cav. Francesco Gnecchi (voti 1) - Erminio Bozzotti (voti 1) - Giuseppe Pisa (voti 2) - Cav. Luigi Erba (voti 4) - Cav. Luigi Brentano (voti 4) - Ing.e Gustavo Strazza (voti 2) - Totale voti 16

Avv. Alessandro Dina, consulente

 

Ricordi = dà lettura dei verbali 20 Marzo, 29 Settembre, 3 Ottobre 1890, che vengono approvati e rispettivamente firmati dai signori Soci presenti.

 

Strazza = riferisce intorno alle trattative colla Società del Giardino per rescissione parte contratto d’affitto, ed avverte che il Sig.r Avv. Broglio ha accettate le proposte ultimamente deliberate.

 

Si approva.

 

Ricordi = avverte farà subito lettura della Relazione intorno al Bilancio 1889-90, dovendo in seguito l’Avv.o Panattoni, espressamente recatosi a Milano, fare importanti comunicazioni.

 

Si distribuisce Copia del Bilancio ai signori Soci, ed il gerente dà lettura della Relazione.

 

Pisa: avendo il Gerente avvertito esservi altri importanti affari a trattarsi, faccio le seguenti proposte: approvare le conclusionali della relazione , soprasedere alle discussioni intorno alle partite del bilancio e rimandarle ad apposita seduta da tenersi alla metà circa del prossimo novembre.

 

Ricordi: appoggio la proposta Pisa, perché avendo disposto per la somma occorrente ai rispettivi pagamenti, questa rimarrebbe infruttuosa.

 

Strazza: chiede spiegazioni intorno agli sconti accordati alle filiali

 

Ricordi: dà le spiegazioni richieste ⎼ ripete poi le osservazioni più volte fatte intorno alla deficienza di taluno fra i gerenti le filiali, ed avverte che nel giro d’ispezione alle stesse fatto dal Sig.r Calabi, questi si è occupato in modo speciale dei gerenti.

Avverte che in seguito a fatti speciali sopravenuti interessanti la causa contro Sonzogno, si tenne una seduta preparatoria coll’Avv. Gabba e coll’Avv. Dina: in seguito alla quale venne chiamato a Milano l’Avv. Panattoni che riferirà in proposito.

 

L’Avv. Panattoni è invitato ad intervenire alla seduta: informa intorno ai fatti suaccennati, e che sono confermati dall’Avv. Dina. I Signori Soci approvano all’unanimità le deliberazioni prese dai sig.ri Avvocati.

 

La seduta è levata alle ore 3¼ pom.e

 

 

Luigi Erba

Giulio Ricordi

Gustavo Strazza

Erminio Bozzotti

Francesco Gnecchi

Giuseppe Pisa",negative,negative,negative,fear
83,CLET002707,17.0,11.0,1890.0,,copialettere,Calabi,Alessandro,"Seduta del 17 Novembre 1890

ore 14 pom.e

 

Presenti: Giulio Ricordi, gerente la Società (voti 2) - Giuseppe Pisa (voti 2) - Ing. Gustavo Strazza (voti 2) - Cav. Luigi Erba (voti 4) - Ca. Francesco Gnecchi (voti 1) - Cav. Ing. Luigi Brentano (voti 4) - Totale voti 15

 

Ricordi: dà lettura del verbale precedente seduta.

 

Pisa e Gnecchi: trovano esatto il verbale stesso, ma essendosi parlato di cose delicatissime in merito alla causa Sonzogno credono opportuno levare dal resoconto tutto quanto riflette le personalità.

 

Ricordi: non crede vi sia alcun pericolo anche lasciando il verbale così com’è: tuttavia se i signori Soci lo desiderano, riformerà la parte indicata, riproducendola in via sommaria: osserva che perciò dovrà levare un foglio, e che perciò i signori Soci dovranno autorizzarlo.

 

Si autorizza il Gerente a riformare il verbale come sopra ed a levare un foglio dal volume dei resoconti sedute. [Dal libro dei verbali manca in effetti una pagina - che è stata visibilmente tagliata -  dal verbale del giorno 18 Ottobre 1890]

Si apre la discussione sul Bilancio presentato nella seduta del 18 Ottobre scorso.

 

Pisa = prende la parola sulla partita Pesi e Rendite: domanda se le spese per aquisti pezzi per la stampa sono ammortizzate in parte, come troverebbe necessario, ed in tal caso propone che tali spese sieno ammortizzate nella misura del 50%

 

Strazza = propone mettere a spese anche quelle di traduzioni e di deposito ⎼ e di ammortizzare in tre anni le spese per aquisto di opere per la stampa.

 

Il Sig. Rag.e Calabi è invitato a prendere parte alla seduta.

 

Pisa: ripete quanto sopra ha annunciato e propone l’ammortamento del 25%

 

Gnecchi: domanda spiegazioni intorno alla royalty od interessenza sulla vendita, data agli autori.

 

Calabi: dà spiegazioni su queste parti del bilancio

 

Strazza e Brentano: parlano in merito allo sconto col quale è valutata la musica in magazzino.

 

Strazza: troverebbe necessario dividere il valore della proprietà artistica, da quello della musica giacente in magazzino.

 

Pisa: chiede se non si fa uno scarto annuale.

 

Ricordi: spiega la difficoltà di uno scarto annuale, che non riescirebbe efficace se non con una revisione generale di circa 100,000 pubblicazioni, perciò la spesa occorrente non sarebbe compensata: si procede allo scarto di quando in quando, soprattutto di quei pezzi che non ebbero esito, e quindi occupano spazio inutilmente. Dimostra quanto sia difficile prevedere l’esito di un pezzo, e che si hanno sempre sorprese da parte del pubblico, quindi sarebbe difficile non solo, ma pericoloso il fissare un ammortamento qualsiasi riguardo agli aquisti di diritti di stampa.

 

Calabi: aggiunge altre dilucidazioni in merito a queste partite.

 

In seguito a che i signori Soci deliberano di mantenere a spese gli aquisti di proprietà per la stampa.

 

Gnecchi: fa alcune osservazioni sulla spesa per la Gazzetta Musicale.

 

Ricordi: trova giuste le osservazioni ed assicura si è molto occupato per vedere se è possibile ridurre la passività: conferma quanto disse in proposito in una precedente relazione di bilancio intorno alla necessità e convenienza di tale spesa. Pel venturo anno tenterà dare un numero si ed un numero no, dei pezzi di musicale, e spera con ciò ottenere qualche economia nella spesa di composizione tipografica e di stampa.

 

I Signori Soci approvano, e raccomandano che il nuovo programma di abbonamento nel 1891 sia redatto su questa base.

 

Ricordi = fa presente ai Signori Soci il disagio economico generale del paese, il quale colpisce specialmente tutte le spese di lusso, fra le quali sgraziatamente ancora si comprende la musica. Teme altresì che la fortunata combinazione di un'opera di proprietà Sonzogno, potrà danneggiare in modo sensibile il giro regolare dei noli nella prossima stagione teatrale ⎼ cita qualche cifra riflettente i mesi di luglio, agosto, settembre, ottobre, nei quali si riflettono appunto le conseguenze delle circostanze sopra indicate, ma non in modo allarmante.

 

I Signori Soci sperano che eventualità future favorevoli possano controbilanciare quelle contrarie.

La seduta è levata alle ore 6 pom.e

 

Francesco Gnecchi

Luigi Erba

Erminio Bozzotti

Gustavo Strazza

Giuseppe Pisa

Giulio Ricordi",negative,negative,negative,sadness
92,CLET002708,6.0,6.0,1891.0,,copialettere,Erba,Luigi,"Seduta del 6 Giugno 1891

ore 4 pom.e

 

Presenti: Giulio Ricordi, gerente la Società (voti 2) - Giuseppe Pisa (voti 2) - Cav. Luigi Erba (voti 4) - Ing.e Gustavo Strazza (voti 2) - Erminio Bozzotti ( voti 1) - Cav. Francesco Gnecchi ( voti 1). Totale voti 12

 

Ricordi = dà lettura del precedente verbale, che è approvato e firmato.

 

Gnecchi = approva il sistema di dare nella Gazzetta Musicale alcuni pezzi di musica, cosa in generale assai gradita.

 

Ricordi = è lieto di questa approvazione, essendo stata una proposta da lui fatta per viste economiche, approvata dai signori Soci nell’antecedente seduta. Dà quindi alcune notizie sommarie della sentenza di appello nella causa contro Sonzogno, quale sentenza è assai favorevole alla Società. Si avrà un concetto più esatto quando si avrà la copia della Sentenza.

Dà informazione di alcune vaghe proposte di accomodamento amichevole.

 

Pisa = è d’avviso, prima di andare in Cassazione, di udire quali sarebbero le proposte di Sonzogno.

 

Ricordi = non tralascierà di coltivare le proposte suddette: crede assai probabile che la nostra Ditta non andrà in Cassazione, il che certo farà l’avversario, avendo avuto sentenza contraria.

 

Strazza = è d’opinione che si debba intanto iniziare la causa dei danni e spese.

 

Ricordi = crede necessario udire in proposito il parere degli avvocati.

 

Pisa = osserva che si dovrebbe fare la nota dei noli delle opere rappresentate da Sonzogno.

 

Ricordi = avverte che fu già compilata. Domanda poi autorizzazione per concludere un contratto col maestro André Messager di Parigi, per una nuova opera. Dà notizie intorno a questo autore, e comunica le condizioni chieste dallo stesso.

 

Strazza = in merito alla scelta del libretto, preferirebbe che lo stesso Messager lo proponesse.

 

Ricordi = fa osservare che trovando un libretto italiano, si avrebbe maggior utile, non dovendo allora seguire le consuetudini francesi relative ai diritti di autore.

Bozzotti = crederebbe utile stare alle proposte del contratto e cioè che il libretto sia scelto di comune accordo.

 

I Signori Soci approvano all’unanimità il proposto contratto con André Messager, ed autorizzano il Gerente a concluderlo.

La seduta è levata alle ore 5½ pom.

 

Luigi Erba

Francesco Gnecchi

Gustavo Strazza

Giuseppe Pisa

Giulio Ricordi",negative,negative,negative,fear
100,CLET002709,6.0,10.0,1891.0,,copialettere,Erba,Luigi,"Seduta del 6 ottobre 1891

ore 1½ pom.

 

Presenti: Cav. Comm. Tommaso Villa - Avv. Comm. Carlo Panattoni - Avv. Cav. Alessandro Dina - Avv. Cav. Bassano Gabba - Giulio Ricordi, Gerente la Società (voti 2) - Cav. Luigi Erba (voti 4) - Erminio Bozzotti (voti 1) - Cav. Francesco Gnecchi (voti 1) - Cav. Luigi Brentano (voti 4) - Giuseppe Pisa (voti 2). Totale voti 14

 

Ricordi = presenta ai Soci i Signori Avvocati e li ringrazia pel loro intervento. Avverte che da più che 3 mesi vennero da varie parti fatte proposte per un accomodamento amichevole fra la Ditta ed il Sonzogno, e ne fu pure tenuta parola all’Avv. Gabba. Tali proposte però erano molto vaghe, e sembravano più che altro desiderî di alcune persone amiche del Sonzogno, anziché provenienti direttamente da questo. Ma in questi ultimi giorni, in seguito ad amichevole abboccamento col procuratore stesso del Signor Sonzogno, ebbe a persuadersi che le proposte uscivano dal vago, per entrare nella realtà. Il procuratore cui accennasi è il Signor Campagnani, ottima e gentile persona, amico personale con cui si convenne dell’utilità di troncare ogni ulteriore quistione. Però il Campagnani dichiara che Sonzogno, pure non essendo alieno da amichevole componimento, ne fa una quistione di amor proprio e mentre è disposto ad accettare la sentenza d’Appello ne’ suoi deliberati, non intende pagare somma alcuna per danni ed interessi.

 

Gabba = conferma che l’Avv. Rossi fece a lui identiche proposte, ma ch’egli rispose essere impossibile abbandonare qualsiasi compenso: propose fissare una cifra limitata. Rossi chiese a quanto ammonterebbe tale cifra, e Gabba disse che opinava dovesse superare le lire 50,000. Dopo di questa intervista, Rossi nulla più fece sapere: opina si dovrebbero ripigliare le trattative collo stesso Rossi.

 

Ricordi = osserva che Campagnani espresse il desiderio che ogni trattativa continuasse con lui, e trova che a ciò non si può mancare per dovuto riguardo.

 

Gabba = annuisce

 

Ricordi = avverte che jeri ad ora tarda gli fu intimato da usciere il ricorso Sonzogno alla Cassazione, quale ricorso fu comunicato momenti sono all’Avv. Villa.

 

Villa = dice che per brevità di tempo, non ha potuto che esaminare sommariamente il ricorso stesso. In questo l’avversario non fa che ripetere le identiche quistioni di 1a istanza e di appello, senz’aggiungere alcun che di nuovo. A lui pare che nelle ragioni Sonzogno non v’è fondamento di sorta. Ciò non toglie però che le proposte di transazione vanno studiate. Non crede debbasi rinunciare alle indennità: se la rinuncia fosse base assoluta, le proposte vanno rigettate. Si potrà solo discutere amichevolmente con Sonzogno, se questi accetta di liquidare una indennità.

 

Panattoni = conviene pienamente con Villa: non si tratta solo di spese o di danni, ma anche di lucri che Sonzogno ha indebitamente ricavato. Osserva poi che oltre agli interessi della Ditta, vi sono quelli del Municipio di Pesaro, e del Cottrau.

 

Dina = crede necessario che innanzi tutto si debba esaminare se le tesi dell’Appello corrano pericolo di essere diversamente accolte dalla Cassazione: se vi fosse anche un menomo  pericolo a continuare in Cassazione, preferirebbe magari anche abbandonare Cottrau e venire ad un accomodamento per conto della Ditta.

 

Gnecchi = chiede allora quali sono i vantaggi, dopo due sentenze favorevoli.

 

Dina = risponde che appunto le sentenze avute danno il massimo dei vantaggi, avendo deciso del mio e del tuo, in favore della Ditta.

 

Gabba = non crede che la Cassazione giudichi diversamente dall’appello.

 

Villa = dice che prima bisogna leggere attentamente il ricorso Sonzogno, per formarsi un giusto concetto.

 

Ricordi = vuole ammettere l’ipotesi la più favorevole, e cioè che la Cassazione trovi nulla da cassare ⎼ bisognerà in ogni modo ricominciare una nuova e lunga causa pei danni e spese. È facile stabilire l’ammontare dei noli dovuto da Sonzogno per opere indebitamente rappresentate: ma crede invece difficilissimo provare i danni per diminuito introito di noli delle opere in discussione ⎼ questa diminuzione risulta dal valore dei noli prima della causa, in confronto di quelli percetti [sic] sulle identiche opere durante la causa stessa, con una differenza in meno di circa Lire 80,000.

 

Villa = non crede difficile dimostrare i danni: non è necessario mostrare al tribunale i contratti, ma solo i libri commerciali.

 

Dina e Gabba = concordemente non dividono questa opinione ⎼ l’avversario chiederà prove, documenti, testimonianze di impresari, il che renderà lunghe e costose le prove.

 

Ricordi = dichiara che non si fiderebbe mai delle testimonianze di impresari.

 

Gnecchi = è malamente impressionato dalle proposte Sonzogno: la transazione, nei termini espressi, la crede non solo dannosa, ma per la Società, indecorosa in faccia al pubblico.

 

Ricordi = ripete di ben considerare al lungo cammino che si ha a percorrere, ed alle spese derivanti.

 

Villa = osserva che intanto Sonzogno deve subito pagare la sua quota proporzionale di spese, già liquidata ed esigibile.

 

Ricordi = chiede agli Avvocati se, una volta presentato ricorso in Cassazione, gli avversari possono in seguito aggiungere altre motivazioni, al che viene risposto di no. Avverte che nell’amichevole intervista col Campagnani osservò già che le proposte Sonzogno erano difficilmente accettabili: il pagamento poi dei noli dovuti essere cosa assolutamente equa. Al che Campagnani rispose che Sonzogno non vuole pagare perché sarebbe come riconoscere che ha sbagliato: però se si riescisse sulla via di un qualsiasi pagamento si potrebbe trovare un modo soddisfacente per ambe le parti.

 

Villa = propone dire a Sonzogno di pagare una somma complessiva da fissarsi, quale somma potrà saldare in un dato tempo e sotto una forma qualunque.

 

Gabba = dichiara ancora, relativamente ai danni, che il titolo di indenizzo per usurpazione di proprietà, il Tribunale non liquida certamente: è convinto che il Tribunale continuerà a rimandare fino a che la Ditta non avrà provato il danno.

 

Ricordi = propone di abboccarsi nuovamente con Campagnani, dichiararGli che la Ditta non è di umore battagliero, e chiedere al Campagnani stesso se vuole trovarsi con uno degli avvocati. Intanto si avrà tempo di studiare il ricorso in Cassazione, il quale servirà di regola.

 

Panattoni = si permette esprimere che se non si ottiene un compenso, bisogna rinunciare a qualsiasi transazione e continuare la causa: egli non si associerebbe ad una transazione sul genere di quella proposta da Sorzogno: intanto, se transazione si farà, la si potrà fare da Ricordi per sé, forse pel Comune di Pesaro, ma non mai pel Cottrau, che vuole continuare per proprio conto.

 

Ricordi = osserva che Cottrau ha ricorso in Cassazione per alcune opere soltanto = per quelle favorevolmente giudicate in appello, crede che non vi saranno grandi difficoltà con Cottrau, se vi saranno quattrini da toccare, argomento questo di gran peso per la Ditta Cottrau.

 

In seguito a tale discussione, i Signori Soci si concordano sopra un ordine del giorno formulato come segue: “I Soci, udite le spiegazioni dei Signori Avvocati della Ditta e del Gerente la stessa Comm. Giulio Ricordi: deliberano di non respingere in modo assoluto le proposte di componimento nell’affare Sonzogno ed incaricano il Gerente e l’Avv. Cav. Bassano Gabba di coltivare le pratiche stesse in base all’accettazione della sentenza, al pagamento delle spese aggiudicate in sentenza e ad un risarcimento da determinarsi nella cifra e nel modo che crederanno migliore”.

 

Il presente ordine del giorno è approvato all’unanimità.

La seduta è sciolta alle ore 3¼ pom.e

Luigi Erba

Francesco Gnecchi

Gustavo Strazza

Giuseppe Pisa

Giulio Ricordi",negative,negative,negative,sadness
113,CLET002710,24.0,10.0,1891.0,,copialettere,Erba,Luigi,"Seduta del 24 Ottobre 1891

ore 1½ pom.

 

Presenti: Giulio Ricordi, gerente la Società (voti 2) - Cav. Luigi Erba (voti 4) - Ing. Gustavo Strazza (voti 2) - Cav. Francesco Gnecchi (voti 1) - Giuseppe Pisa (voti 2) - Totale voti 11.

 

Ricordi: dà lettura del precedente verbale, che è approvato: quindi dà lettura della Relazione intorno al bilancio 1890-91.

 

Ing.e Tito Ricordi: dà lettura dello speciale bilancio delle Officine.

 

Erba: propone encomio all’operato dal Direttore delle Officine, ed i presenti approvano.

 

Ricordi: si dimostra non soddisfatto di alcune filiali, in ispecie per ciò che riflette il personale ⎼  dice di aver fatto molte pratiche e ricerche, ma senza buon risultato, non trovandosi persone pratiche dello speciale commercio.

 

Strazza: propone di abolire le filiali.

 

Ricordi: trova il rimedio peggiore del male ⎼ crede le filiali assolutamente necessarie, anche per ciò che riguarda gli affari teatrali. Per esempio la Sicilia era un vero emporio di contraffazioni, e si lamentarono non poche rappresentazioni abusive: dopo che fu insediata la filiale a Palermo, tale stato deplorevole cessò quasi completamente.

 

Strazza: chiede se le filiali danno utile.

 

Ricordi: oltre l’utile già accennato, v’è quello dello spaccio delle edizioni: ripete che perciò che riflette questo spaccio il Magazzino centrale tratta le filiali come fossero committenti, e quindi ha un utile immediato sulla vendita: l’utile risultante poi dai bilanci parziali delle filiali, è un soprapiù, e quindi un nuovo vantaggio dell’Amministrazione. Anche nel caso che un bilancio parziale risulti in perdita, e ben inteso se tale perdita è mantenuta in limiti ristretti, questa è sempre compensata dall’utile del Magazzino. In prova dell’azione che esercitano le filiali, cita quella di Parigi. Nel 1871-72, a mezzo dei corrispondenti il movimento musica in Francia era di £ 300: oggi è di Lire 20,000.

 

Pisa: seguendo le consuetudini, propone l’approvazione in massima del bilancio ⎼ e che in altra seduta si presentino poi quelle osservazioni che si stimeranno utili.

 

Tale proposta è accettata all’unanimità.

 

Ricordi: avverte che per la fine corrente saranno a disposizione dei Signori Soci le somme relative presso la Cassa Sociale. Quindi comunica che, in esecuzione dell’ordine del giorno votato nella seduta precedente, ebbe altri abboccamenti col procuratore del Sonzogno, Sig.r Campagnani: ma che il risultato fu nullo ⎼ per cui la causa andrà in Cassazione.

 

La seduta è sciolta alle ore 3 pom.e

 

Francesco Gnecchi

Giuseppe Pisa

Erminio Bozzotti

Gustavo Strazza

Luigi Erba

Giulio Ricordi

Luigi Brentano",negative,negative,negative,anger
125,CLET002711,14.0,6.0,1892.0,,copialettere,Verdi,Giuseppe,"Seduta del 14 Giugno 1892

ore 1½ pom.

 

Presenti: Giulio Ricordi gerente la Società (voti 2) - Ing. Cav. Luigi Brentano (voti 4) - Cav. F. Gnecchi (voti 1) - E. Bozzotti (voti 1) - Comm. L. Erba (voti 4) - Giuseppe Pisa (voti 2) - Ing. Gustavo Strazza (voti 2). ⎼ Totale voti 16

 

Ricordi: dà lettura del precedente verbale, che è approvato.

 

Pisa: chiede se nell’Atto Sociale non esista l’obbligo di preavvisare le sedute 8 giorni prima.

 

Ricordi: non crede, perché in tal caso avrebbe sempre seguito il disposto: si può verificare.

 

Dall’Atto Sociale non risulta il detto obbligo.

 

Erba: chiede spiegazioni circa I Pagliacci del M.o Leoncavallo.

 

Ricordi: Il M.o Leoncavallo ebbe incarico dalla ditta di scrivere un opera: I Medici. Vi furono trattative avanzate per darla lo scorso anno a Torino: ma essendo opera grandiosa e di impegno, quell’Impresa si spaventò. Allora si suggerì al Leoncavallo di fare un’opera di piccole proporzioni, che poi l’Impresa suddetta avrebbe messo in scena senza difficoltà. Leoncavallo accettò il consiglio, ed anzi mi diede lettura del libretto, che trovai buono, e lo incitai a musicarlo. Domandate varie volte notizie, rispose che stava lavorando, e che poi mi avrebbe fatto udire l’opera finita. Non lo vidi per qualche tempo, quindi con gran sorpresa, essendo assente, lessi la notizia che Leoncavallo aveva venduto I Pagliacci al Sonzogno. Si noti che non poteva vendere, senza prima interpellare la Ditta, la quale per contratto aveva il diritto di prelazione. Nel complesso Leoncavallo ha agito indegnamente, sconoscendo anche tutti gli ajuti accordatigli  dalla Casa, quando implorava lavoro.

 

Pisa: I Medici sono della Casa, quindi bisogna agire contro Leoncavallo.

 

Ricordi: Si è sempre a tempo: a dire la verità il mettersi ancora in mano ad avvocati, mi fa spavento, e non so se convenga spendere danari per questo fatto: mi fu parlato di una possibilità di accomodamento: se non si riescirà, allora incaricherò l’avvocato dei passi necessari, anche per non lasciare lettera morta un patto contrattuale.

 

Gnecchi = Desidererei che fossero più frequenti le sedute, onde i Soci avessero maggiori informazioni: per esempio si è concorso alla Esposizione Musicale di Vienna, si è fatta una pubblicazione speciale, ed i Soci nulla seppero.

 

Ricordi = Nulla ho da controsservare, anzi trovo giusto quanto dice il Cav. Gnecchi: ma il concorso a Vienna fu una cosa improvvisata. In massima non sono favorevole alle Esposizioni, che costano assai, senza relativo compenso. Rifiutai concorrere a Genova, e così rifiutai per Vienna: ma per quest’ultima si ebbero pressioni ripetute e grandissime; prima dall’Ambasciatore Nigra, poi dal Console Austriaco, poi venne persona del Comitato centrale di Vienna. Fu impossibile persistere nel rifiuto: Si dovette tutto improvvisare in fretta ed in furia, compresa la pubblicazione speciale.

 

Pisa: Di questa pubblicazione ne seppi solo da Cambiasi.

 

Ricordi: Diffatti Cambiasi l’ebbe come Presidente del Comitato centrale di MIlano: le copie venivano spedite di mano in mano ch’erano pronte, onde arrivare in tempo per l’apertura: tanto che fino ad ora non l’ebbe neppure il Console Austriaco. Se ne ritorneranno copie da Vienna, le invierà ai Soci.

 

Si apre quindi la discussione intorno al bilancio 1890-91, coll’intervento del Rag. Sg.r Calabi.

 

Erba e Brentano: osservano che le officine produssero 21,000 lire in meno dello scorso anno, quantunque lo stock del Magazzino sia aumentato.

 

Gnecchi = raccomanda [non chiaro] economia sulle copertine e sulle illustrazioni della Gazzetta Musicale.

 

Ricordi = constata che la vendita della musica fu nell’esercizio in discussione in diminuzione sensibile: ora abbiamo un viaggiatore per meglio far conoscere le nostre produzioni: ma pare che la mancanza di danaro continui. Anche i noli sono in diminuzione, in causa della concorrenza dell’editore Sonzogno.

 

Bozzotti = Chiede se i prezzi delle opere non siano troppo aumentati: sa che gli Impresari si lamentano.

 

Ricordi = Gli Impresari si lamenteranno sempre, qualunque sia il nolo: si tengono il più elevati possibile i prezzi, ma non sono mai sragionevoli.

 

Bozzotti = Mi fu detto che al Filodrammatico si pagò il Barbiere 500 lire per 5 sere.

 

Ricordi = Il contratto del Barbiere fu solo per 3 sere e per rappresentazioni straordinarie: per questo si elevano un poco i prezzi, perché in fine dei conti valgono come una stagione intera: il nolo fu di lire 300. 

 

Erba = osserva se non sia meglio facilitare sui noli.

 

Ricordi = si fa questo, per casi eccezionali: ma quando un Impresario ha deciso di dare un’opera, non è per cento lire più o meno che vi rinuncierà.

 

Gnecchi = approva, perché la vera rendita utile è quella dei noli.

 

Si domandano spiegazioni al Rag.e Sig.r Calabi intorno al bilancio officine, ed alla quota d’interesse applicatavi: si conviene che sia portata al 5%.

 

Strazza = Ritorna sulla quistione: crederebbe meglio si fissi il 5%  sul capitale conferito, e che le officine trattengano un utile del 7% sugli stampati fatti per conto dell’Amministrazione.

 

Ricordi = fa osservare che ciò creerebbe una perdita certa, perché il 7% non bilancierebbe il 5% che dovrebbero pagare.

 

Erba: vorrebbe capacitarsi delle cause che producono una diminuzione di rendita.

 

Ricordi: in proposito ne fece dettagliata relazione nel rapporto letto alla seduta del 24 Ottobre scorso.

 

Strazza: parrebbegli conveniente diminuire la cifra di scarto dell’Archivio teatrale.

 

Calabi: non crede prudente diminuire la cifra di ammortamento: la musica che si dà in noleggio si sciupa molto facilmente.

 

Strazza: crede che in ogni caso si dovrebbe fissare l’ammortamento.

 

Ricordi: non trova possibile un ammortamento fisso, perché oltre questo vi è un vero e proprio scarto della musica inservibile = questa quantità può variare molto, e magari se si fanno molti noli, aumentare assai: naturalmente una cosa compensa l’altra.

 

Erba: dice se non vi sono altre economie da farsi nella Gazzetta.

 

Ricordi: ha fatto tutte le economie, e la riforma di dare un pezzo di musica, in cambio di racconti illustrati: ve ne sono ancora parecchi già pronti, e che si adopreranno poco a poco ⎼ e così anche questa spesa andrà a diminuire. Ciò che preoccupa è lo stato generale del Commercio: America del Sud si può dire chiusa, a cagione dell’altissimo cambio: ora vi si aggiunge il Portogallo, che è quasi uno stato in fallimento, ed ultimamente la Spagna, per la quale il cambio sta fra il 18 ed il 20%.

 

Pisa: chiede se nulla si è tentato per questi paesi, ed in specie nell’America del Sud.

 

Ricordi: Nell’America, in occasione che vi andò persona conoscente, la si incaricò di qualche pratica: vengono di quando in quando ordinazioni, ma piccole, e si conferma sempre che è l’altezza del cambio quella che impedisce il commercio di musica. Ha poi alcune importanti comunicazioni: spera aver combinato per la riproduzione delle Willi di Puccini e della Wally di Catalani, col teatro d’Amburgo: se le opere hanno buon successo, vi può essere lusinga di darle a parecchi teatri, essendo gli argomenti conosciuti in Germania ed addatti al gusto di quel pubblico. Annuncia inoltre che pare assolutamente decisa la rappresentazione del Falstaff nella ventura stagione alla Scala, e così pel Nerone nell’anno successivo.

 

Erba: domanda se si sono stabiliti i contratti.

 

Ricordi: non ha alcun dubbio che Falstaff sarà ceduto alla Casa: spera lo stesso del Nerone quantunque dicasi che Sonzogno abbia già fatto grandi offerte a Boito.

 

Pisa e Gnecchi: desiderano sapere se per l’opera di Verdi venne stabilito il prezzo.

 

Ricordi: ha appunto annunciato quanto sopra, per avere autorizzazione a fare i contratti quando ne sarà il caso. Con Verdi non è il caso di discutere menomamente: si è sempre fatto così ed anche per l’Otello il Maestro Verdi ebbe offerte tre volte superiori alla cifra ch’egli segnò nel contratto.

 

Erba: chiede se è probabile che Boito accetti un contratto come quello del Mefistofele.

 

Ricordi: lo desidererebbe con gran piacere ma non crede sia probabile: il Mefistofele era un’opera caduta, ora Boito ha ben altra posizione artistica.

 

Strazza: crede conveniente dare facoltà al Gerente per questi due contratti: è troppo  evidente che la Casa deve avere questi due lavori.

 

I Soci approvano.

 

Erba: per avere una semplice idea, chiede se si sa approssimativamente che cosa ha reso l’Otello.

 

Ricordi: il conto sarebbe presto fatto, ma non è ora pronto, né vuole fidarsi della propria memoria: ritiene però che a quest’ora la cifra d’aquisto fu coperta: intanto si rammenta che in tre o quattro mesi vennero vendute non meno di 5000 copie dell’edizione per canto, ed altrettante dell’edizione per pianoforte.

 

La seduta è levata alle ore 4½ pom.e

 

Erminio Bozzotti

Gustavo Strazza

Giuseppe Pisa

Luigi Brentano

Francesco Gnecchi

Luigi Erba

Giulio Ricordi",negative,negative,negative,fear
140,CLET002712,15.0,11.0,1892.0,,copialettere,Verdi,Giuseppe,"Seduta del 15 Novembre 1892

[Non è indicata l’ora di inizio della seduta.]

 

Presenti: Giulio Ricordi gerente la Società (voti 2) - Ing. Cav. Luigi Brentano (voti 4) - E. Bozzotti (voti 1) - Ing. Gustavo Strazza (voti 2) - Comm. Luigi Erba (voti 4) - Giuseppe Pisa (voti 2) - Cav. Francesco Gnecchi (voti 1). Totale: voti 16.

 

Ricordi = dopo avere esposte le cause del ritardo verificatosi per la presente seduta, dà lettura verbale seduta precedente che è approvato. Quindi legge la relazione intorno al bilancio 1891-92.

 

Pisa = desidera spiegazioni circa l’esercizio delle Officine.

 

Ricordi = si riporta tanto agli allegati del Bilancio, quanto al Bilancio speciale delle Officine. Ed in proposito fa la seguente proposta: che il Bilancio sia compilato sempre per la fine Ottobre, e che la seduta relativa abbia luogo 15 giorni dopo. Per tal modo i Signori Soci hanno tempo di esaminare tutti i dettagli del Bilancio presso la ragioneria, ed avere tutte le dilucidazioni relative. La proposta è approvata.

 

Pisa = propone di accettare quanto il Gerente ha esposto nella relazione: e cioè vengano delegati parecchi Soci a formare 2 Commissioni, incaricata una di studiare quanto concerne le Officine, l’altra l’Amministrazione in generale, e così coadiuvare il Gerente nella ricerca delle migliorie possibili.

 

Bozzotti = appoggia la proposta, tanto più che le rendite non sono causa di preoccupazione, bensì le spese.

 

Interpellansi vari Soci ⎼ il Signor Strazza dichiara non poter accettare, anche perché assente da Milano molte volte.

 

Accettano quindi di fare parte:

⎼ della Commissione amministrativa i Signori:

   Pisa - Gnecchi - Erba

⎼ della Commissione officine i Signori:

   Erba - Bozzotti - Brentano.

 

I signori Gnecchi e Bozzotti si assentano ⎼ Bozzotti delega a rappresentarlo il Socio Pisa: Gnecchi avverte che ritorna.

Strazza = fa alcune osservazioni intorno al bilancio, agli ammortamenti, e cita molte cifre di confronto fra vari bilanci.

 

Brentano = osserva che infatti l’attivo aumenta, ma con una relativa infissazione di capitale investito.

 

Pisa = crede superfluo confronti coi bilanci passati, perciò prega esaminare il bilancio presentato: desidera vengano fatte le osservazioni in merito a questo ⎼ e chiede sia presente il Rag.e Sig.r Calabi.

Questi interviene alla seduta

 

Strazza = osserva che v’è una diminuzione d’attivo di Lire 81,000.

 

Brentano = Questo non dà lume, perché è formato dai bisogni di Cassa, e non è guida esatta: confermo che invece ciò che mi preoccupa è l’aumento infissazioni capitale.

 

Strazza = non si è fatta economia, ed il danaro è stato convertito in merce: questo è l’appunto generale che faccio al bilancio.

 

Pisa = trova gravose le spese stampati e giudiziarie.

 

Ricordi = gravosissime: specialmente quelle giudiziarie. Circa agli stampati, v’è aumento causa l’Esposizione di Vienna, alla quale aveva rifiutato concorrere, ma che poi si dovette annuire essendosi personalmente interposto l’ambasciatore Nigra.

 

Il Socio Signor Gnecchi riprende parte alla seduta.

 

Pisa = chiede quando verranno rimborsate le spese causa Sonzogno, e quali notizie intorno la causa di Parigi.

 

Ricordi = rende conto di quanto si è fatto relativamente a Sonzogno, il quale rifiuta di pagare la parte di spesa già liquidata. Bisognerà quindi ricorrere al precetto. Per la causa di Parigi pendono trattative: ha già detto che in massima riguarda il M.o Verdi: la Casa dovette prender parte perché chiamata in causa dall’avversario.

 

Pisa = crede di interpretare il desiderio di tutti, raccomandando di non più far cause, se non trascinati a forza ⎼ di più, a meno che si avesse la disgrazia di una grande causa di concetto, non bisogna valersi di avvocati celebri, i quali si fanno pagare profumatamente, senza aver mai speranza di rimborso adeguato.

 

Ricordi = divide completamente questa opinione.

 

Pisa = Trova grave la cifra di £ 5000 in deperimenti e riparazioni.

 

Calabi = Vi dev’essere compreso anche deperimento figurini e strumenti musicali.

 

Strazza = vorrebbe aggiungere questa rubrica: trova il bilancio troppo sommario.

 

Gnecchi = osserva al contrario, che è molto dettagliato: in altre Società il bilancio si compone di tre o quattro righe.

 

Ricordi = a corredo e spiegazione del bilancio vi sono tutti gli allegati, dei quali i Soci possono prendere cognizione, essendo disposti in ragioneria per chi desidera esaminarli: se si dovesse dar copia ad ogni socio di tutti gli allegati, non si finirebbe più.

 

Strazza = in ogni modo sarà meglio aggiungere la rubrica indicata.

 

Pisa = chiede se si possono fare economie sulla spesa impiegati: p.e: nel Negozio in Milano vi sono troppi impiegati.

 

Ricordi = infatti ha già progettato un rimaneggiamento del personale, licenziando due impiegati. Nel personale d’amministrazione non v’è esuberanza.

 

Brentano = desidera alcune cifre di dettaglio del bilancio Officine ⎼ e queste vengono fornite dall’Ing. Tito Ricordi.

 

Ricordi = raccomanda a chi è delegato di studiar bene non solo la quistione di economia diretta, ma altresì quella che riguarda la stampa, lo sconto e la vendita della musica.

 

Erba ─ A Parigi si vende poca musica italiana, e molta estera.

 

Ricordi ─ Per la filiale di Parigi occorrono provvedimenti radicali, che a suo tempo si prenderanno: ora per ragioni affatto speciali bisogna soprasedere.

 

Pisa ─ Anche le spese di pubblicità sono gravose.

 

Calabi ─ Ci sono le spese straordinarie delle Esposizioni di Palermo e di Vienna.

 

Strazza ─ raccomanda non tardare a prendere provvedimenti pel negozio di Milano.

 

Ricordi ─ risponde che li prenderà per la fine del mese corrente. É lieto sia stata accolta la sua proposta per le 2 Commissioni, le quali se riesciranno a sciogliere due o tre importanti quistioni, non avranno poi bisogno in seguito di lavoro speciale. Domanda se i soci approvano il bilancio, avvertendo che le somme relative sono a loro disposizione.

 

Pisa ─ Non possiamo cambiare le cifre: certo il bilancio non è soddisfacente, ma è quello che è ⎼ per cui ne propongo l’approvazione, avvertendo la Cassa sociale perché disponga pel pagamento dei c/ c/.

 

Il bilancio è approvato ⎼ la seduta è levata alle ore 5½ p.

 

Francesco Gnecchi

Erminio Bozzotti

Giulio Ricordi

Luigi Brentano

Giuseppe Pisa

Luigi Erba",negative,negative,negative,fear
153,CLET002713,16.0,3.0,1893.0,,copialettere,Erba,Luigi,"Seduta del 16 Marzo 1893

ore 1 pom.

 

Ordine del giorno: lettura dei rapporti delle Commissioni nominate nella seduta 15 Nov. 1892⎼ relative deliberazioni. Comunicazioni diverse.

 

Presenti: Giulio Ricordi gerente la Società (voti 2) ⎼ Erba Com. Luigi (voti 4) ⎼ Pisa Giuseppe (voti 2) ⎼ Bozzotti Erminio (voti 1) ⎼ Gnecchi Cav. F. (voti 1) ⎼ Brentano Ing. Cav. Luigi (voti 4). Totale voti 14.

 

Verbale precedente è approvato.

 

In seguito alla lettura del rapporto della Commissione incaricata di riferire sull’andamento delle Officine il Gerente dichiara di accettare le proposte conclusionali di detto Rapporto, riservandosi però di attuare le economie indicate nella proposta N°2 in quel modo che a suo giudizio stimerà migliore.

Dietro lettura del Rapporto della Commissione del bilancio, il Gerente fa notare che la somma spesa per acquisti diritti di riproduzione d’opere per la stampa comprende anzitutto l’interessenza pagata agli autori sulla vendita dei pezzi, nonché la somma spesa per traduzioni, riduzioni, revisioni ecc. La spesa effettiva per aquisti di diritti stampa nel decorso anno fu di sole Lire 24000 circa: cifra che non ritiene eccessiva. Crede necessario, come già disse nella sua relazione, studiare se ed in quale misura convenga l’interessenza agli autori nella vendita dei pezzi.

Il Gerente dà in seguito spiegazioni sullo scarto dell’Archivio teatrale, dalle quali si desume che detto scarto proviene in massima parte dal consumo delle carte che si danno in nolo ai teatri, e forse da una eccessiva produzione annuale. Pel primo inconveniente si sono già tentate misure, ma senza completa riuscita: per il secondo lamentato inconveniente, pel quale per prudenza amministrativa si ammortizza l’importo in fine d’esercizio, curerà perché la produzione non ecceda il bisogno.

Quanto alla spesa di rappresentanza, di viaggi ecc. il Gerente dà spiegazioni circa alla natura di essa ed esclude qualsiasi vantaggio personale del Gerente.

Per ultimo il Gerente accetta in massima il consiglio della Commissione del bilancio, di affidare cioè in più larga misura ai propri impiegati dipendenti la parte materiale dell’Amministrazione, per potere egli stesso attendere con maggior agio agli interessi artistici dell’Azienda.

Quanto alla proposta di delegare a un Socio le attribuzioni specificate nel Rapporto, egli non conviene nelle idee della Commissione, giacché ritiene che con ciò si viene o a diminuire l’Autorità del Gerente, o si crea un antagonismo fra lui ed il delegato, o quanto meno si crea un ufficio inutile.

In seguito a spiegazioni date dal Socio Pisa, intese a chiarire i vari intendimenti che ebbe la Commissione nel proporre la nomina di un Socio delegato, il cui ufficio dovrebbe essere quello di coadiuvare essenzialmente il Gerente nella parte materiale dell’Amministrazione, e di fungere da sindaco nell’esame del bilancio, a comodo di tutti i Soci, il Gerente non si oppone alla nomina del Socio delegato, per cui il Socio Gnecchi mette in votazione il seguente ordine del giorno:

 

“Soci della Ditta G. Ricordi & C. riuniti oggi in assemblea:

-       Udita la lettura dei Rapporti delle due distinte Commissioni nominate nella Assemblea Sociale 15 Novembre p.p. incaricate di riferire l’una sull’andamento delle officine e l’altra sui risultati del Bilancio al 30 Giugno p.p ⎼:

-       Considerata la convenienza di porre rimedi agli inconvenienti segnalati nelle relazioni succitate e fidenti nell’energia e nell'abnegazione del Gerente per provvedere tosto in proposito ⎼:

-       Ritenuto d’altra parte che il Gerente sempre sollecito del maggior bene dell’Amministrazione ebbe già ripetutamente a sollecitare l’efficace concorso consultivo dei Soci accomandanti, a conforto della responsabilità a lui solo incombente ⎼:

-       Visto la difficoltà che incontrano i Soci accomandanti a trovar tempo e modo di affiatarsi spesso fra di loro e col Gerente, e di attendere singolarmente al controllo loro attribuito dall’arto 12. dello Statuto Sociale, a rogito Dr Vincenzo Strambio in data 30 Maggio 1888, N° di Repertorio ⎼:

Deliberano = di delegare ad un Socio accomandante il mandato: a) di coadjuvare il Gerente [aggiunto richiamo che inserisce in fondo alla pagina le parole “nella sorveglianza.”] sulla parte Amministrativa e di redigere in fine d’anno sociale una relazione critico-contabile sul bilancio.

Il Socio delegato non avrà responsabilità alcuna per il suo operato o per i consigli dati, a sensi dell’art.o 118 del Codice di Commercio ritenendosi che colla presente deliberazione non vengono per nulla modificate le attribuzioni statutarie spettanti al Gerente[“].

 

Questo ordine del giorno è approvato con voti dodici = essendosi astenuto dal votare il Gerente.

Nella successiva votazione per la nomina del Socio delegato, il Socio Brentano raccoglie voti dieci, essendosi il Socio stesso astenuto dalla votazione.

Il Socio Brentano si dichiara disposto di accettare l’incarico ove gli sieno fatte condizioni, a suo giudizio, convenienti.

Il Gerente per ultimo dà comunicazione dello stato della causa contro Sonzogno e della Filiale di Parigi, la quale trattasi di riordinare completamente.

La seduta è levata alle ore 5½ pom.

Giuseppe Pisa

Luigi Erba

Erminio Bozzotti

Luigi Brentano

Giulio Ricordi",negative,negative,negative,sadness
159,CLET002714,22.0,3.0,1893.0,,copialettere,Erba,Luigi,"Seduta del 22 Marzo 1893

Ore 4 pom.e

 

Presenti: Giulio Ricordi, gerente (voti 2) - Ing. Cav. Luigi Brentano (voti 4) - Cav. F. Gnecchi (voti1) - Comm. Luigi Erba (voti 4) - Erminio Bozzotti (voti 1) - Giuseppe Pisa (voti 2) = Totale 14

 

Il Gerente avverte avere convocato d’urgenza i Soci, essendo giunto in Milano l’Avv.o Ercole, rappresentante la Ditta Cottrau di Napoli, e ciò per deliberare in merito alla causa comune contro Sonzogno. Ha pregato intervenire alla Seduta l’Avv. Umberto Campanari per le necessarie spiegazioni legali, e più tardi lo stesso Avv. Ercole interverrà, qualora lo si creda opportuno.

L’Avv. Campanari: informa dettagliatamente intorno allo stato attuale della vertenza Sonzogno: enumera quali i vantaggi nell’accettare la sentenza di Cassazione così com’è: quali i vantaggi nel proseguire il ricorso in appello. In ordine materiale immediato meglio sarebbe rinunciare ad ogni azione per parte della ditta Ricordi: in ordine morale non si può disconoscere il legame esistente colla Ditta Cottrau, la quale è decisa proseguire, valendosi dei vari mezzi dei quali espone il dettaglio.

 

Ricordi: annuncia avere avuto già jeri seduta cogli Avvocati Campanari ed Ercole: in seguito alla quale avrebbe convenuto coll’Avv. Campanari di proporre alla ditta Cottrau di assumere le spese a proprio intiero carico, salvo qualora la causa venga sciolta favorevolmente, il rimborso di metà spese per parte della ditta Ricordi.

 

I Soci si dichiarano favorevoli a tale proposta e credono utile far intervenire alla seduta l’Avv. Ercole.

 

Avv. Ercole = espone le ragioni per le quali la ditta Cottrau crede assolutamente necessario agire col rinvio all’Appello di Torino: non crede possibile che la Ditta Ricordi rimanga estranea: obbligata ad incoare causa per danni ed interessi, Il Sonzogno si varrà della Sentenza di Cassazione, e chiamerà in appello le ditte Cottrau e Ricordi.

 

Avv. Campanari, ed il Gerente espongono all’Avv. Ercole le ragioni per le quali la ditta Ricordi ha interesse minimo nel fare la causa in appello a Torino, mentre l’interesse è tutto per la ditta Cottrau. Il Gerente quindi propone che la spesa sia sostenuta dalla ditta Cottrau, salvo, qualora l’esito sia favorevole, il rimborso della metà per parte della Ditta Ricordi.

 

Avv.o Ercole: Espone le ragioni per le quali non crede accettabile tale proposta.

 

Non potendosi esaurirsi [sic] l’argomento, la seduta viene rimandata al giorno susseguente 23 corr/.

 

La Seduta è levata ad ore 6 pom.

 

Luigi Erba

Francesco Gnecchi

Luigi Brentano

Giuseppe Pisa

Giulio Ricordi",negative,negative,negative,fear
168,CLET002715,23.0,3.0,1893.0,,copialettere,Erba,Luigi,"Seduta del 23 Marzo 1893

ore 4 pom.

 

Presenti: Giulio Ricordi (voti 2) - Comm. Luigi Erba (voti 4) - Cav. F. Gnecchi (voti 1) - Ing. Cav. Luigi Brentano (voti 4) - Giuseppe Pisa (voti 2) - Totale: 13.

 

Presente l’Avv. U. Campanari si discute nuovamente intorno alla opportunità della causa in appello a Torino contro Sonzogno, quindi si invita ad intervenire l’Avv. Ercole. Questi ripete le ragioni per le quali trova equo dividere le spese per metà, non potendo assolutamente la Ditta Ricordi & C. rimanere inerte, perché volente o no sarebbe trascinata in giudizio. Dopo lunga discussione, si delibera all’unanimità: che le spese relative a detta causa vengano mantenute nei limiti i più stretti ⎼ e vengano divise per metà fra la ditta Cottrau e la ditta Ricordi & C. La seduta è levata alle 6 pom.

 

Luigi Erba

Giuseppe Pisa

Erminio Bozzotti

Luigi Brentano

Giulio Ricordi",negative,negative,negative,sadness
177,CLET002716,1.0,5.0,1893.0,,copialettere,Erba,Luigi,"Seduta del 1 Maggio 1893

 

Ordine del giorno = Contratto per una nuova opera del Maestro G. Puccini - Proposte relative al contratto Lucca ed opere Wagner - Comunicazioni diverse.

 

Presenti = Giulio Ricordi gerente (voti 2) - Comm. Luigi Erba (voti 4) - Ing. Luigi Brentano (voti4) - Ing. Gustavo Strazza (voti 2) - Sig.r Giuseppe Pisa (voti 2) - Sig.r Erminio Bozzotti (voti 1). Totale voti 15.

 

La seduta è aperta alle ore 4¼ pom.

 

Gerente legge verbale seduta 16 Marzo 1893.

 

Brentano = desidera che nell’ordine del giorno Gnecchi si aggiungano le parole: nella sorveglianza: si approva ed il verbale suddetto è approvato: così quello della seduta 23 Marzo 1893.

 

Ricordi = Comunica tutte le pratiche fatte col Maestro Puccini per stringere un nuovo contratto prima dell’andata in scena della Manon Lescaut, temendo che dopo il successo di quest’opera, si sarebbero avute maggiori pretese. Il M° Puccini, da parte sua, si schermì sempre, e solo in questi giorni si è steso il progetto di contratto di cui dà lettura. Il M.o Puccini insiste sulla prima sua domanda di Lire 30,000.

 

Bozzotti = osserva che sgraziatamente l’argomento scelto dal Puccini, venne pure scelto dal M.o Leoncavallo: senza entrare in discussione di meriti, è sempre un danno.

 

Gli altri Soci si dichiarano dell’identica opinione.

 

Ricordi = La divide anch’esso completamente e non mancò di dirlo al Puccini: ma questi è fermo nel musicare il soggetto già prescelto, e che ignorava fosse progettato anche da Leoncavallo. Con questa ragione vorrebbe tentare di indurre Puccini ad accettare le 25,000 lire propostegli.

 

Pisa = Io proporrei al M.o Puccini anche le £ 30,000, purché cambiasse argomento del libretto oppure terminasse l’opera nel 1894, cioè un anno prima del prefisso.

 

Erba = Non è molto persuaso che Leoncavallo scriva la Bohème: perciò accorderei le £ 30,000 a Puccini, nel caso si verificasse questa combinazione che l’altro non scriva l’opera.

 

Strazza = propone dare queste 5,000 in più dopo un certo numero di noli.

 

Ricordi = questa sarebbe pure la sua idea, come anche quella di consegnare prima del termine fissato l’opera.

 

Strazza = dice di fare le due proposte assieme: consegnare prima l’opera e pagare le 5000 dopo i primi 5 teatri.

 

Pisa = vorrebbe avere l’opera pronta pel Carnevale 94-95.

 

Erba = É inutile allora averla nel maggio 1894: basterebbe fosse pronta pel settembre successivo.

 

Brentano = Se si mette la consegna in settembre, Puccini assume anche la responsabilità per la consegna del libretto.

 

Erba = Nel caso non si combini sulla cifra di 25,000, si propongano a Puccini le lire 30.000: di queste 25/m. come dalla minuta contratto, le altre 5000 se consegnerà l’opera nel 7bre 1894 e dopo 4 noli.

 

È approvata questa proposta.

 

Ricordi = rende conto di una intervista col M.o Franchetti. questi ha approvato, per l’opera che deve scrivere per conto della ditta un argomento di Illica = ora invece è infervorato per un altro libretto: perciò chiede se, qualora il Franchetti proponga questo, che è idillico, in cambio dell’altro, si debba accettare il cambio.

 

Si dà facoltà al Gerente di accettare il cambio se proposto dal M.o Franchetti. Quindi, mancando l’Avv. Campanari si rimanda ad altro giorno il rimanente dell’ordine del giorno e la seduta è sciolta alle 5½ pom.

 

Giuseppe Pisa

Luigi Erba

Erminio Bozzotti

Giulio Ricordi

Luigi Brentano",negative,negative,negative,fear
188,CLET002717,27.0,5.0,1893.0,,copialettere,Calabi,Alessandro,"Seduta del 27 Maggio 1893

Ordine del giorno = Contratto per una nuova opera di Puccini = Contratto Wagner-Lucca = Rapporto riordinamento Copisteria = Esposizione 1894 = Comunicazioni diverse.

 

Presenti: Giulio Ricordi gerente (voti 2) - Comm. Luigi Erba (voti 4) - Giuseppe Pisa (voti 2) - Cav. Francesco Gnecchi (voti 1) = Erminio Bozzotti (voti 1) - Ing.e Gustavo Strazza (voti 2) - Totale voti 12.

 

La seduta è aperta alle ore 3¾ pom⎼ Gerente dà lettura del verbale antecedente che è approvato.

 

Ricordi = in esecuzione alle deliberazioni prese, fece le nuove proposte al M.o Puccini per la sua nuova opera, ma non è riuscito a fargli accettare modificazioni di sorta alla domanda delle Lire trentamila.

 

Pisa = crede dare mandato di fiducia al Gerente per concludere il contratto.

 

I soci approvano

 

Ricordi = ringrazia e farà ancora qualche tentativo.

In merito al contratto di cessione della Ditta Francesco Lucca alla società G. Ricordi & C. è invitato a prendere parte alla Seduta l’Avv. Umberto Campanari, il quale parla in merito al contratto di cessione della Ditta F. Lucca in quanto riflette le opere di Wagner. Si hanno soli tre giorni di tempo pel termine legale, e spiacegli che circostanze impreviste non permettano di parlarne prima alla Sig.ra Giovannina Lucca.

Legge gli articoli del Codice Civile applicabili al caso: opina che la Ditta G. Ricordi e C: si trova con valore assai inferiore a quello pagato. Si tratta quindi vedere se convenga agire verso la Ditta cessionaria, in quanto che dall’esame delle corrispondenze e carte parrebbe non dovesse ignorare lo stato del contratto Wagner; non crede però opportuno chiedere rescissione intiera, ma crede che l’attuale Ditta abbia fondamento per domandare alla Ditta Lucca la differenza del maggior prezzo pagato per le opere di Wagner, avuto riguardo che la ditta Ricordi e C. acquistò la Ditta Lucca appunto perché le opere di Wagner erano il valore più appetibile. Ora invece, ad onta dei sacrifici fatti, per evitare in circostanze particolari, processi con ditte estere, il diritto di usare delle opere di Wagner è affatto precario. A norma dell’Atto di cessione Lucca a Ricordi & C = si devono nominare gli arbitri: legge l’articolo relativo dell’Atto stesso, e comunica i quesiti da sottoporsi agli arbitri.

 

Strazza = chiede se il contratto di cessione Wagner a Lucca sia regolare.

 

Campanari = perfettamente regolare.

 

Strazza = Se è regolare, non spetta alcuna responsabilità alla ditta Lucca: se uno ha venduto ad un altro ciò che non poteva, quest’altro non è responsabile in faccia ai terzi: l’azione si deve quindi svolgere contro gli eredi Wagner.

 

Gnecchi = ammettendo anche la massima regolarità del contratto Wagner, non possiamo che rivolgerci a chi l’ha a noi ceduto.

 

Pisa = crede non si possa fare altrimenti, tanto più che la ditta Lucca non doveva ignorare le quistioni mosse intorno alla cessione Wagner dagli editori tedeschi.

 

Campanari = ritornando alla quistione di diritto, dice che si ha il venditore nella ditta F. Lucca, ed il compratore nella ditta G. Ricordi & C = già diede lettura degli articoli del codice riflettenti la quistione e che gli sembrano applicabili al caso.

 

Dopo ampia discussione cui prendono parte i Signori Strazza, Gnecchi, Pisa, Campanari, si delibera a maggioranza di iniziare l’azione.

 

Campanari = avverte doversi pensare alla nomina dell’arbitro da parte Ricordi & C = essendo l’ora tarda, si delibera una nuova seduta pel successivo giorno 28 alle ore 9 ant.e = per questo oggetto, continuando la seduta d’oggi per l’esaurimento dell’ordine del giorno. L’Avv. Campanari lascia la seduta.

 

Ricordi = comunica quanto si è fatto d’accordo col Consigliere delegato Ing. Brentano ed il Rag. Calabi, pel riordinamento della sezione Copisteria: dà lettura del rapporto, comunica le deliberazioni prese, i moduli ecc. ecc: concludendo che dal complesso delle misure adottate si ha affidamento di realizzare una economia di £ 12,000 all’anno.

 

I Soci approvano ad unanimità.

 

Ricordi = avverte che si proseguono gli studi per il Magazzino e quindi si passerà alle officine: per queste però alcune misure generali furono già prese: ma per lo studio di dettaglio occorrerà certo un po’ di tempo, tanto più che questo si collega con quanto si troverà opportuno di fare pel Magazzino.

 

Essendo presente il Direttore delle officine Ing.e Ricordi, questi a richiesta del Socio Pisa, dà relativi schiarimenti.

 

Ricordi = comunica che la ditta venne invitata a prendere parte alla soscrizione per l’Esposizione 1894 in Milano.

 

Gnecchi = se la ditta espone, è inutile che sottoscriva.

 

Bozzotti = crede impossibile che la ditta non prenda parte ad una esposizione musicale.

 

Erba = le esposizioni non hanno mai dato alcun vantaggio: non sa se per quella progettata si radunerà il capitale necessario: certamente sarà impossibile che la ditta non figuri fra gli espositori.

 

Strazza = è recisamente contrario alle esposizioni, tanto più quando succedono a così brevi intervalli.

 

Pisa = è di questa opinione: chiede al Gerente che cosa si è speso alla Esposizione di Vienna ed a quella di Milano nel 1881.

 

Gerente = non ha ora in memoria le cifre: per Vienna si spesero parecchie migliaja di lire: per Milano, se bene si rammenta, £ 31,000. Fare una esposizione del solito scaffale, colle solite edizioni, lo crede perfettamente inutile, perché nessuno vi si interessa: non vorrebbe esporre autografi, perché pericoloso. Sarebbe utile organizzare esenzioni di musica proprietà della ditta: ma ciò importerebbe una spesa, e non crede fermarvisi sopra.

 

Pisa = propone esporre solo lo scaffale e non sottoscrivere.

 

Gnecchi = crede che limitarsi a ciò, e poi non sottoscrivere sia troppo poco.

 

Pisa = insiste nel non sottoscrivere, si esponga e si veda se si può fare qualche cosa con spesa minima.

 

Tale proposta è approvata, astenendosi dal voto il Socio Bozzotti ⎼ facendo esso parte del Comitato dell’Esposizione.

 

Pisa = chiede spiegazioni intorno alla venuta in Milano dell’Avv.o Panattoni.

 

Gerente = spiega che ciò è conseguenza di quanto si è deliberato nelle sedute cui intervenne l’Avv. Ercole di Napoli in rappresentanza degli Eredi Cottrau ⎼ rammenta che anche per consenso dell’Avv. Campanari si venne d’accordo sull’impossibilità di lasciare da parte l’Avv. Panattoni.

 

Pisa = lamenta il ritardo avvenuto per parte dell’Avv. Panattoni, e non vorrebbe che ora si tornasse da capo colle lungaggini: si si stabilisca il preventivo di spesa e si faccia in modo che la causa sia istruita e discussa prima delle ferie.

 

Si approva.

 

Ricordi = dà comunicazione di un progetto per parte della Ditta Ricordi e Finzi, relativamente ad un negozio in Galleria V.o Em.

 

Dopo discussione, la proposta del progetto Ricordi e Finzi non è approvata.

La seduta è levata alle ore 6 pom.

 

Giuseppe Pisa

Francesco Gnecchi

Erminio Bozzotti

Gustavo Strazza

Giulio Ricordi",negative,negative,negative,fear
203,CLET002718,28.0,5.0,1893.0,,copialettere,Erba,Luigi,"Seduta del 28 Maggio 1893

Ordine del giorno = nomina d’arbitri per la quistione Ricordi = Lucca-Wagner.

 

Presenti: Giulio Ricordi (voti 2) - Cav. F. Gnecchi (voti 1) - Comm. Luigi Erba (voti 4) - Giuseppe Pisa (voti 2) - Erminio Bozzotti (voti 1)⎼ Totale voti 10.

 

La seduta è aperta alle ore 9 ant.

Presenzia anche l’Avv. U. Campanari.

 

Ricordi = si deve pensare alla nomina dell’arbitro per la ditta, nella quistione Lucca-Wagner: avendo fatto alcuni nomi coll’Avv. Campanari, si andò subito d’accordo su quello dell’Avv. Enrico Rosmini.

 

Pisa = voleva proporre lo stesso nome.

 

Anche gli altri Soci approvano tale proposta.

 

Campanari = crederebbe utile fare nomi anche per gli altri arbitri, perché nel caso non li facesse l’altra parte, si avesse già una idea concreta: avrebbe pensato all’Avv. Andrea Molinari ed al Visconti-Venosta, presidente della Società degli autori.

 

Dopo varie osservazioni del Socio Pisa, si delibera essere desiderabile che il collegio degli arbitri sia composto dagli Avv. Rosmini e Gabba e del Nob. Gino Visconti-Venosta.

 

Campanari = essendo fissato di trovarsi Martedì 30 corr. alle 10 ant: presso il notajo Strambio; così sarà bene che il Gerente interpelli subito l’Avv. Rosmini.

 

Pisa = domanda alcuni schiarimenti in via di semplice informazione, specialmente intorno alla filiale di Parigi.

 

Ricordi = dà gli schiarimenti richiesti, e conviene col Socio Pisa per quanto riguarda Parigi di scrivere confidenzialmente a persona di fiducia.

 

La seduta è sciolta ad ore 10 ant.e

 

Giuseppe Pisa

Francesco Gnecchi

Erminio Bozzotti

Luigi Erba

Giulio Ricordi",negative,negative,negative,fear
214,CLET002719,28.0,10.0,1893.0,,copialettere,Calabi,Alessandro,"Seduta del 28 Ottobre 1893

Ordine del giorno = Provvedimenti relativi alla Filiale di Parigi

 

Presenti: Giulio Ricordi, gerente (voti 2) - Cav. Luigi Brentano (voti 4) - Erminio Bozzotti (voti 1) - Giuseppe Pisa (voti 2) - Francesco Gnecchi (voti 1) - Ing. Gustavo Strazza (voti 2)⎼ Totale 12.

 

La seduta è aperta alle ore 1,30 pom.

 

Si dà lettura dei due verbali 27 e 28 Maggio 1893 i quali vengono approvati.

 

Gerente Ricordi = espone dettagliatamente la situazione attuale della Casa di Parigi: Il Gerente, oltre essere accidioso, dà campo a formulare dubbi sulla di lui onestà o quanto meno sulla correttezza della condotta amministrativa: se prove palmari ancora non si hanno, basta il dubbio cui aggiungesi il nessun zelo, per persuadere della necessità di disfarsene. Preoccupato di questo stato di cose, scrisse a persona meritevole di fiducia, che è il Signor Victor Souchon, agente generale della Società degli Autori: questi gentilmente annuì d’occuparsi di trovare persona degna di rappresentare la Casa, e dopo qualche tempo propose il Signor Rabourdin, figlio di primo letto della moglie del Signor Léon Grus, editore rinomato e persona stimatissima. Colla proposta si accompagnava una lettera dello stesso Sig. Rabourdin colla quale si esponevano due progetti. Dà lettura della corrispondenza Souchon e della lettera Rabourdin: i progetti di massima sono i seguenti =

 

1° = Ampliamento della filiale: aumento necessario di spese per affitto, addobbo, personale ecc. ecc.

 

2° = Limitare la vendita all’ingrosso: affidare la vendita al dettaglio alla Casa Grus.

 

Il Gerente espone i pro ed i contra dei due progetti: avverte che i Signori Grus e Rabourdin fecero una gita di poche ore a Milano al principio del mese: si discusse sulle generali; ma stante la ristrettezza del tempo non fu possibile discutere i particolari. Fece stendere una specie di prospetto amministrativo pei due progetti, che presenta ai Signori Soci. All’ultimo momento però riceve lettera dal Sig.r Grus nella quale avverte avrebbe un terzo progetto da sottoporre.

 

Pisa = crede necessario che il Gerente si rechi al più presto a Parigi: in tal caso si può aspettare a discutere fin dopo conosciuto il terzo progetto.

 

Ricordi = è disposto andare subito a Parigi, ma in ogni modo vede utile parlare anche ora dei due primi progetti, perché ne escirà sempre una linea di condotta a tenersi.

 

Il Sig.r Calabi è invitato ad intervenire alla seduta, per dare spiegazioni intorno ai due prospetti di cui sopra.

 

Pisa,Gnecchi temono che, col secondo progetto il quale pure offre minori rischi, il nome della ditta sparisca affatto da Parigi: ciò assolutamente non si vorrebbe.

 

Pisa: soggiunge che detto timore gli fu espresso dal Socio Erba, ora assente, con mandato di rifiutare anche in suo nome una combinazione che potesse giungere a simile risultato.

 

Ricordi ─ non crede siavi questo pericolo, ma che in ogni modo è bene aver udito in proposito l’opinione dei Signori Soci = il punto importante del secondo progetto crede essere tutto nella misura dello sconto. Se questo, in quanto riflette i prezzi lordi, si fa sul prezzo di marca italiano, certo l’utile risultante per la città è incerto: ma i Sig.ri Grus e Rabourdin consigliano assolutamente di addottare la marca francese: ed allora se lo sconto è praticato su detta marca, i risultati sono ben diversi.

Sarà punto a chiarirsi.

 

Calabi ─ osserva che nel prospetto di preventivo, l’utile risultante al Magazzino di Milano è calcolato come se la Casa di Parigi fosse un ordinario corrispondente.

 

Strazza = trova forte la spesa d’Amministrazione in £ 25000

 

Pisa = desidera vederne il dettaglio ed il Sig. Calabi presenta il resoconto speciale di Parigi.

 

Strazza = osserva che il personale è troppo numeroso.

 

Ricordi = Tenendo calcolo del prospetto basato sul progetto secondo, si potrebbe forse domandare che il minimo utile ora risultante pel Magazzino fosse garantito.

 

Pisa: approva: sarebbe infatti bene che l’utile come da ultimo bilancio 1892-93 in £ 3,600 venisse almeno garantito: osserva altresì che al Gerente la filiale può pervenire un utile sui noli.

 

Brentano ─ rammenta che una combinazione pressoché simile venne fatta altra volta con Durdilly, e riuscì a solo favore di quest’ultimo. Forse vi può essere, in qualche caso, conflitto d’interessi coll’editore Grus.

 

Ricordi = osserva che sgraziatamente Durdilly era un faccendiere imbroglione, mentre Grus gode fama perfetta.

 

Pisa ─ conferma che anche da altra parte ebbe eccellenti referenze sul conto del Sig.r Grus.

 

Strazza ─ trova possibile un conflitto di interessi, specialmente per la rappresentazione delle opere.

 

Bozzotti = crederebbe utile interessare Grus nei noli.

 

Ricordi ─ Il nuovo progetto non altera lo stato delle cose: anche attualmente l’editore Grus può fare tutta la concorrenza che vuole, sia nell’acquisto pezzi, sia nella rappresentazione⎼ Se si combina, a peggio andare la concorrenza rimarrebbe quale è = mentre si può sperare invece che Grus, indirettamente interessato, favorirebbe la casa.

 

Brentano = trova le condizioni troppo buone, perché piglia il Rabourdin le 6,000 lire di paga e intasca il guadagno sulla vendita.

 

Ricordi ─ se così fosse, certo sarebbe troppo oneroso: non trova eccessiva la paga chiesta, tenuto conto della persona e della distinta sua posizione: l’attuale gerente viene a toccare tale somma, fra paga ed interessenza sulla vendita. La vera quistione sta sempre tra lo sconto e la marca.

 

Strazza ─ Propone dare maggiore sconto: alcuni editori francesi accordano persino il 90% = ma non si dovrebbero pagare le spese, accordando una percentuale sui noli.

 

Pisa = insiste perché sieno garantite le £ 3,000.

 

Ricordi = non crede possibile accordare più dell’85% già proposto, né tanto meno non pagare le spese: allora non si avrebbe più una filiale a Parigi, ma un corrispondente qualsiasi, che non si occuperebbe dei nostri affari. Dice che tenterà ottenere una garanzia di utile minimo, meglio di £ 5,000. Avverte parte domani per Parigi, ove trovasi il Socio Erba, col quale avrà così il vantaggio di discutere sul posto: farà breve assenza, sperando ritornare con progetto concreto che subito porterà in discussione.

 

I Soci approvano la seduta è levata alle ore 3½ pom.

 

Per semplice informazione il Gerente avverte che pel 31 corrente verrà mandato il bilancio 1892-93 e che la relativa seduta è indetta pel 15 venturo Novembre.

 

 

Giuseppe Pisa

Gustavo Strazza

Francesco Gnecchi

Luigi Brentano

Giulio Ricordi

Erminio Bozzotti",negative,negative,negative,sadness
225,CLET002720,15.0,11.0,1893.0,,copialettere,Verdi,Giuseppe,"Seduta del 15 Novembre 1893

Ordine del giorno = Provvedimenti per la filiale di Parigi.

Bilancio 1892-93

 

Presenti: Giulio Ricordi, gerente (voti 2) - Giuseppe Pisa (voti 2) - Cav. F. Gnecchi (voti 1) - Ing.e Gustavo Strazza (voti 2) - Comm. L. Erba (voti 4) - Ing. Cav. L. Brentano (voti 4)⎼ Totale voti 15.

 

La seduta è aperta alle ore 13.25

 

Si dà lettura del precedente verbale il quale è approvato e firmato.

 

Ricordi ─ crede utile parlare subito in merito alla filiale di Parigi, e quindi passare a discutere il bilancio: in causa dell’assenza sua non ha potuto fare la consueta relazione, ma avendo in precedenza distribuito il bilancio stesso, i signori consoci avranno potuto farsene un pieno concetto.

Nella breve dimora fatta a Parigi, ha potuto vedere i Direttori tanto dell'Opéra quanto dell’Opéra-Comique, e mentre si dichiara lieto della cortesissima accoglienza avuta, ha pure la soddisfazione di poter dire che da tale accoglienza si ebbe già qualche frutto. Col Signor Carvalho dell’Opéra-Comique ha quasi condotto a termine le trattative pel Falstaff: manca ancora l’adesione dell’Autore Maestro Verdi, necessaria perché così vuolsi e pel contratto e per diritto riconosciuto in Francia: non dubita ottenerla. Per l’Otello all’Opéra vi sono invece ancora difficoltà, non pel desiderio di quella Direzione che è vivissimo, ma perché non è facile provvedere ad una esecuzione che garantisca il successo. In ogni modo le trattative non sono sospese. Venendo ai progetti riguardo la filiale, è noto che uno di questi portava la vendita all’ingrosso riservata alla Ditta, quella al dettaglio riservata a Grus = per la vendita all’ingrosso si progettava prendere un locale in ammezzati in una via secondaria. Con un successivo progetto si sostituiva agli ammezzati un locale a piano terreno al Boul. Malesherbes. Detto locale fu visitato in compagnia del Sig.r Rabourdin e del Signor Luigi Erba, ed in massima trovato conveniente. Ma le difficoltà furono tali per parte del proprietario che vi si rinunciò. Il Sig. Rabourdin, poche ore prima della mia partenza da Parigi venne ad avvertire d’aver trovato altro locale addattissimo sull’angolo dello stesso Boul. Malesherbes, colla Rue de Lisbonne: essendo giunto in tempo a visitarlo, venne infatti trovato ottimo e di prezzo conveniente.

 

Gnecchi = dovendosi aumentare la marca sui prezzi per la vendita in Francia, chiede se questo aumento sarà impresso qui od a Parigi.

 

Ricordi = la marca nuova si farà a Milano, perché il prezzo aumentato deve figurare sulle fatture.

 

Erba = crede utile accettare l’ultimo progetto.

 

Strazza = osserva che le spese sono forti e si perde il vantaggio della vendita al dettaglio: col nuovo progetto si perdono £ 3,000.

 

Pisa = coll’aumento della marca francese si ha però un nuovo vantaggio che può pareggiare la perdita: oltre a ciò siccome pare che nel nuovo gerente avremo una persona distinta ed intelligente così non è fuori luogo sperare un aumento nella vendita.

 

Brentano = con un personale zelante, potrà altresì migliorare la vendita in provincia.

 

Gerente = crede utile assai non accettare un legame assoluto il quale ne obblighi di rinunciare alla vendita al dettaglio: sarebbe indecoroso che un cliente qualsiasi entrasse nella nostra filiale, chiedesse un pezzo di nostra edizione e fosse rimandato a mani vuote.

 

Brentano = non vorrebbe che ciò creasse un forte aumento di spese per impiegati.

 

Gerente = divide questo modo di vedere = è cosa da regolarsi.

 

Strazza = desidera un preventivo delle spese di trasporto e della nuova installazione.

 

Gerente = non crede che le spese saranno eccessive perché a Parigi v’è modo di far bene senza spendere molto: in proposito si scambiarono già idee collo stesso Sig.r Rabourdin = chiederà in tutti i modi un preventivo e lo comunicherà ai Signori Soci. V’è sempre una quistione difficile = l’affitto del locale al Boul. Haussmann dura tutto il 94 = è vero che 3 mesi circa saranno necessari pel trasloco: ma c’è sempre il pericolo di rimanere con 9 mesi passivi: in proposito si parlò coi Sig.ri Rabourdin e Grus intorno al modo di diminuire detta passività.

 

Erba = non bisogna farsi illusione: tenere una filiale a Parigi così com’è è inutile: se la posizione è buona, il locale del Boul. Haussmann è indecente: più di due persone non possono stare nel negozio: per mio conto accettare senz’altro l’ultimo progetto.

 

Pisa = è pure d’opinione di accettarlo, ma riservandosi anche la vendita al dettaglio.

 

Strazza = è meglio fissare una proposta concreta.

 

Gerente = dà lettura di uno schema di contratto col Signor Rabourdin.

 

Strazza ─ perciò che riguarda lo scioglimento propone di levare le 3/m. lire  di penale, e fissare la denuncia col preavviso di un anno.

 

Brentano = per gli sconti da accordarsi alla Casa Grus, propone si dia un 5% di meno di quello che carichiamo al Sig.r Rabourdin.

 

Gerente = invece della mensilità chiesta di Fr. 500, propone dare al Gerente la filiale 400 fi ed una percentuale sugli utili netti.

 

Strazza = trova più decoroso non mercanteggiare sulla cifra mensilità = si possono accordare i 500 fi mensili e dare una percentuale dopo una data cifra d’incassi.

 

Ricordi = approva questa proposta.

 

In seguito a che, i Soci sono d’opinione di trattare e concludere col Signor Rabourdin sulle massime seguenti: accettare il Sig.r Rabourdin quale gerente la filiale di Parigi = con fr. 500 mensili ed una percentuale a stabilirsi dopo una data cifra d’incassi, oltre le solite percentuali sugli affari di teatro. Lasciare alla Casa Grus la vendita al dettaglio, ma vedendo possibilmente di serbarci facoltà di vendita al dettaglio delle Edizioni nostre. La filiale di Parigi venda al Grus con uno sconto inferiore proporzionale del 5% su quello che viene fatto dalla Casa di Milano. Durata del contratto eguale a quella della Società, cioè fino al Giugno 1900 ⎼ redimibile di 3 in 3 anni con preavviso di 3 in 3 mesi ed indenizzo di fi 3000 dalla parte che rescide.

 

Brentano ─ propone sia lasciato al tatto del Gerente il condurre a buon fine il contratto, come pure debbasi lasciare allo stesso le quistioni di dettaglio.

 

I soci approvano.

 

Ricordi = ringrazia ed assicura farà del suo meglio. Quindi apre la discussione intorno al bilancio 1892-93.

 

Brentano ─ dà lettura di una dettagliata relazione intorno al bilancio stesso, la quale viene approvata.

 

Gnecchi ─ crede esista una quistione pregiudiziale: il bilancio dell’anno scorso non venne firmato da uno dei Soci: chiede se si possa firmare quello di quest’anno.

 

Pisa ─ propone di non pagare al Socio che non firma.

 

Gnecchi ─ si metta a verbale che non si faccia alcun pagamento a chi non firma il bilancio.

 

Erba/ Brentano = sono dello stesso parere.

 

Brentano ─ aggiunge che non si deve pagare anche avuto riflesso alle spese giudiziali che per avventura avessero a compensarsi.

 

Gnecchi = torna a chiedere se i soci che firmarono il bilancio antecedente possono firmare l’attuale.

 

Brentano, Erba, Pisa = opinano che sono perfettamente liberi di farlo.

 

Il Sig.r A. Calabi dirigente gli uffici di ragioneria è chiamato in seduta. A richiesta dei Signori Soci dà gli schiarimenti che si desiderano intorno ai vari capitoli del bilancio.

 

Strazza = fa parecchie osservazioni intorno alle spese.

 

Ricordi = risponde che fa quelle spese che in coscienza crede utili ed indispensabili pel buon andamento dell’azienda.

 

Brentano ─ richiama l’attenzione intorno alla cessione dello stabile Officine, e crederebbe opportuno regolarizzarla.

 

Ricordi ─ osserva porta una spesa non indifferente di registro e che si procrastinò per poi incontrarla in epoca in cui lo stato degli affari sia più florido: non crede che in modo qualsiasi vi sia pericolo alcuno per parte dei Soci, ma che nulla ha in contrario a che tale affare venga definito.

 

Gnecchi propone il seguente ordine del giorno: “I Soci riconoscendo nel bilancio presentato il principio dei buoni effetti prodotti dalle riforme introdotte nell’amministrazione a cura del Gerente e del Socio delegato Sig.r Brentano, li esortano a continuare in esse ed approvano il bilancio nelle risultanze esposte.”

 

L’ordine del giorno è approvato all’unanimità, salvo che dal Sig.r Ing. G. Strazza.

 

Brentano ─ crederebbe opportuno mettere un 5% sui prezzi delle fatture delle materie prime alle Officine.

 

La seduta è levata ad ore 18

 

Giuseppe Pisa

Francesco Gnecchi

Luigi Brentano

Gustavo Strazza

Luigi Erba

Erminio Bozzotti",negative,negative,negative,sadness
237,CLET002721,10.0,1.0,1894.0,,copialettere,Ricordi,Giuseppe,"Seduta del 10 Gennaio 1894

Ordine del giorno = Informazioni per parte dell’Avvocato della Ditta U. Campanari intorno alle cause innanzi a Tribunali ed Arbitri - Altre eventuali informazioni

 

Presenti: Giulio Ricordi, gerente (voti 2) - Ing. Cav. L. Brentano (voti 4) - Ing. G. Strazza (voti 2) - Cav. F. Gnecchi (voti 1) - G. Pisa (voti 2) - E. Bozzotti (voti 1). Totale voti 12.

 

La seduta è aperta alle ore 15,45

 

Si dà lettura del precedente verbale che viene approvato e firmato.

 

Gerente: avverte non può far firmare il verbale precedente perché a richiesta dei Sig.ri Arbitri il libro verbali venne consegnato ai medesimi: potrà però averlo per stendere verbale mancante, e se ne darà lettura in altra seduta.

Dà quindi la parola all’Avv. Sig.r Campanari.

 

Campanari ─ Informa minutamente intorno alla Causa Ricordi-Sonzogno innanzi Corte d’appello di Torino, sede di rinvio, ed è lieto annunciare che la sentenza fu, in complesso, una nuova vittoria per la ditta. Spiega come per effetto delle numerose quistioni, alcune poche opere contestate, non abbiano ancora una posizione decisa quanto al diritto di proprietà: in ogni modo è già un grandissimo vantaggio ottenuto quello pel quale la Corte ha dichiarato che le opere Favorita ed Elisir d’amore non sono di dominio pubblico. Pare altresì che il Signor Sonzogno non intenda ricorrere in Cassazione contro la predetta sentenza, in quanto che finalmente si decise a pagare quella parte di spese riconosciuta nelle sentenze, ammontante a circa £13,500, versate già alla Cassa della ditta.

 

Ricordi ─ avverte che tale somma non compete per intero alla nostra ditta, ma va divisa proporzionalmente fra il Municipio di Pesaro e la ditta Cottrau che furono con noi in giudizio. Crede interpretare il sentimento di tutti ringraziando l’Avv. Campanari che si è moltissimo occupato per definire tale liquidazione. Sarebbe desiderabile che un amichevole componimento intervenisse pure riguardo ad indennizzi noli ed ai danni e spese.

 

Pisa = crede poter assicurare che tale sia il desiderio comune.

 

Campanari ─ Dovrebbe ora parlare intorno alle cause innanzi agli arbitri: ma le informazioni che dovrebbe dare sono di carattere così intimo che per le condizioni speciali della presente assemblea, crede osservare molto riserbo. Dirà solo che, riguardo alla Causa Lucca, opina essere le ragioni ben fondate: ed è appunto per tale sua convinzione che ha creduto opportuno iniziare la causa. Il riserbo cui accenno più sopra è a lui suggerito da un fatto anormale: infatti fra i documenti presentati dalla parte avversaria, trovo con molta sorpresa i bilanci dal 1888 al 1892 della ditta G. Ricordi e C. La Sig.a Lucca non essendo fra i Soci della ditta, tali bilanci non potevano essere forniti che da persona appartenente alla ditta e quindi allo scopo di servirsene come documenti avversari. Del resto non sa quale nesso i bilanci abbiano ad avere colla causa tuttora pendente. Non avrebbe altre comunicazioni a fare.

 

Brentano ─ Espone ai Signori Soci una domanda del Sig.r Peppo Ricordi, proprietario di una parte della caratura del fu Tito Ricordi, per aprire al suddetto un c/c/e destinato al pagamento della pensione materna: espone i motivi di tale richiesta, osservando che la Ditta è garantita e dalla parte di caratura e del [dal] capitale in c/.c/. non disponibile: sulle somme anticipate pagherà il 5%.

 

I Soci autorizzano il Gerente ad aprire detto conto, nei limiti e modi indicati.

 

Ricordi: non intende dare esatte informazioni intorno all’andamento generale degli affari; l’ufficio di ragioneria essendo occupato alla estrazione e chiusura dei conti fine d’anno, non ha creduto opportuno distrarlo da questa urgente operazione. Può in massima dire che la partita noli procede in modo soddisfacente, quantunque le condizioni generali dei teatri sieno tutt’altro che floride. Invece, la vendita della musica subisce altamente l’influenza deleteria dello stato generale di mal’essere finanziario e politico che travaglia il nostro paese. La diminuzione costante del movimento musica nel magazzino, ha il diretto contracolpo sulle nostre officine, alle quali non si può fornire il lavoro sufficiente per tener viva la loro attività. D’accordo colla Direzione si sono presi alcuni provvedimenti: ma opina necessario condurre a termine gli studi iniziati dalla speciale Commissione e dal Socio delegato.

 

Dopo alcune osservazioni dei Soci, si approva questa proposta.

 

Ricordi ─ Esponendo le condizioni generali del mercato italiano, ed estero pure, richiama l’attenzione dei Soci su di un fatto che assai lo preoccupa, cioè i grossi impegni di cassa nell’Esercizio corrente, poiché dato il caso di conflagrazioni politiche, di timori guerreschi è certo che il commercio musicale ne sentirà di giorno in giorno più vive le conseguenze. Nel corrente esercizio abbiamo a saldare coll’ultima rata l’acquisto dell’opera Falstaff, e vi è sempre la rata di lire 50000 pel saldo acquisto stabilimento Tito di Gio Ricordi. Si augura che la cassa si trovi in grado di far fronte a tali impegni, ma tenuto conto di tutte le considerazioni svolte, richiede, come per gli altri esercizi, ai Signori Soci, se debba intendersi mantenuto fermo il provvedimento già deliberato relativamente al pagamento della rata di 50000 lire come sopra, ripetendo che a questa cifra va aggiunta quella di lire 40000 pel Falstaff, oltre gli interessi e tassa di ricchezza mobile.

 

Strazza = prima bisogna pagare il 5% ai Soci e dopo la rata di £ 50000.

 

Brentano ─ Bisogna prima pagare i debiti, poi il 5% se risulterà dall’esercizio.

 

Strazza ─ crede che oggi non si possa parlarne essendo la quistione sotto giudizio.

 

Gnecchi ─ invita il Socio Strazza a dire quale altro provvedimento vorrebbe proporre.

 

Campanari = opina che senza pregiudizio della causa pendente il Gerente possa benissimo domandare ai Soci quali provvedimenti intendano prendere per saldare il debito per acquisto azienda Tito di Gio. Ricordi, riferendosi appunto a quanto stabilisce l’istromento Sociale.

Dopo alcune osservazioni del Sig.r Strazza, alle quali risponde l’Avv. Campanari il Gerente osserva che crede utile fare il pagamento di detta rata appena possibile per risparmio tassa di ricchezza mobile e perché decorre interesse del 5%, che non trova certo presso le banche. Fa quindi formale interpello ai Soci se debbasi mantenere fermo il provvedimento seguito negli esercizi precedenti e cioè se prima di procedere a riparto di qualsiasi utile debba provvedere al pagamento della rata annuale di £50000 a saldo residuo prezzo di acquisto Stab.to Tito di Gio. Ricordi, anticipandolo quando vi sia disponibilità di Cassa e ciò per evitare pagamenti di ricchezza mobile e di interessi.

 

I Soci votano tale provvedimento che resta approvato a maggioranza, escluso il voto contrario del Sig. Ing.e Strazza.

 

Bozzotti ─ Chiede che cosa intenda fare la Ditta per la prossima Esposizione che avrà luogo in Milano.

 

Ricordi ─ rammenta quanto erasi già deliberato in proposito, circa alla limitazione di spese. In seguito a ciò aveva pensato di fare una esposizione di figurini e modelli di scene, assai più attraente che non quella di edizione, come ebbe del resto a constatare a Vienna: di più la solita libreria sarebbe stata richiesta dagli operai delle officine, i quali pare intendano concorrere alla Mostra Operaia. Ma per alcune circostanze sopravvenute non ha creduto dar seguito ai progetti.

 

Bozzotti ─ crede assolutamente che il decoro della Ditta imponga di prendere parte ad una Esposizione che ha luogo proprio nella Sede della Ditta stessa.

 

Gnecchi ─ si associa.

 

Pisa ─ pure, raccomandando non si facciano spese eccessive.

 

Ricordi = crede che mettendo in opera il progetto ideato, la spesa rimarrà in limiti soddisfacenti.

 

La seduta è levata alle ore 17,30.

 

Giuseppe Pisa

Francesco Gnecchi

Luigi Brentano

Gustavo Strazza",negative,negative,negative,joy
249,CLET002722,14.0,3.0,1894.0,,copialettere,Calabi,Alessandro,"Seduta del 14 Marzo 1894

 

Ordine del giorno = Comunicazioni in merito al lodo degli arbitri nella vertenza Strazza-Ricordi ed eventuali deliberazioni. Proposte relative a compenso per straordinarie prestazioni dell’Ing. Cav. Luigi Brentano e comunicazioni diverse.

Comunicazione riflettente il procuratore Sig.r Eugenio Tornaghi. Eventuali comunicazioni.

 

Presenti = Giulio Ricordi (voti 2) - Cav. Francesco Gnecchi (voti 1) - Ing. Cav. Luigi Brentano (voti 4) - Sig. Giuseppe Pisa (voti 2) - Comm. Luigi Erba (voti 4) - Ing.e Gustavo Strazza (voti 2) - Sig.r Erminio Bozzotti (voti 1) - Totale voti 16.

 

La seduta è aperta alle ore 15,30.

 

Si dà lettura del precedente verbale che è approvato e firmato.

 

É invitato ad intervenire il Sig.r Avv. A. Campanari, consulente legale della ditta ⎼ e così pure il Sig.r Alessandro Calabi dirigente l’Ufficio di ragioneria.

 

Ha la parola l’avvocato.

 

Campanari = riferendo intorno al lodo arbitri nella vertenza Strazza-Ricordi, intrattiene solo delle quistioni 1a e 2a perché le altre furono respinte. In seguito al lodo la Ditta deve dare ai Soci il 4¾% cioè il totale degli utili risultanti per l’esercizio 1891-92. Rimangono quindi a pagarsi le lire 50,000, rata annuale in scadenza pel saldo acquisto Stabilimento Ricordi. Per l’esercizio 1892-93, abbiamo il 5% da versare ai Soci = sull’eccedente, detratto il 15% al Gerente, si deve pagare: 50,000 lire per rata come sopra, e 50,000 lire per la rata 92-93. Mancherebbero perciò lire 17,000, che il Gerente proporrebbe venissero mutuate dai Soci stessi.

 

Strazza = nel bilancio 1892-93 venne fatto un ammortamento straordinario di lire 40,000 il quale dovrebbe servire a pagare la rata di £ 50,000 anziché andare ad estinguere prima il prezzo d’avviamento di £ 200,000.

 

Campanari = A maggior schiarimento ripete quanto già sopra espose circa al lodo pronunciato ed al come si riterrebbe opportuno di far fronte alle 17000 lire circa occorrenti.

 

Brentano = fa presente che le due annualità per £40000 anticipate si iscrissero per garantire il buon esito dei bilanci futuri.

 

Gnecchi = conferma che è saggia misura amministrativa tanto più che vi era ancora a pagarsi il saldo prezzo acquisto Falstaff.

 

Strazza = prima si paghino le rate di 50,000 lire poi si faranno degli ammortamenti speciali: propone che gli avvocati Binda e Campanari si mettano d’accordo.

 

Gnecchi = trova ciò inopportuno essendo cosa che riguarda i Soci.

 

Strazza = ha esaminato solo di sfuggita la sentenza degli arbitri e quindi non potrebbe discutere. Ma ritiene che a termine della sentenza tutti gli utili, dopo dato il 5% ai Soci ed il 15% al Gerente spettano al fondo d’estinzione del debito di £ 600,000.

 

Gnecchi = ma allora, fatto lo spostamento delle 40,000 lire, il Socio Signor Strazza dichiarasi contento?

 

Strazza = non può impegnarsi perché può fare altre opposizioni al bilancio 1892.93.

 

Gnecchi = è assai sorpreso, perché sembragli che avendo gli arbitri sciolta una quistione di massima, non vi possano essere d’ora innanzi opposizioni.

 

Strazza = ripete che non può impegnarsi.

 

Campanari = La sentenza riguarda solo i capitoli 1° e 2°.

 

Gnecchi = Deplora assai la via presa dal Signor Strazza ⎼ cominciamo dal principio: amichevolmente si sono fatti seri studi, serie proposte. Invece il consocio Signor Strazza facendo intervenire gli arbitri arrecò un gran perditempo ⎼ procurò una forte spesa ⎼ ed infine ora si dovrebbero dare a lui solo qualche migliajo di lire. Pazienza se con ciò tutto si finisse: ma pare che siamo da capo.

 

Strazza = propone di nuovo si mettano d’accordo gli avvocati Sig.ri Binda e Campanari.

 

Campanari = per questo occorre formale deliberazione della Ditta.

 

Ricordi = Gli ammortamenti non hanno a che fare coll’Atto Sociale, ma sono stabiliti dai Soci in quelle misure che si credono opportune e prudenti: perciò opina che l’ammortamento di £ 40000 sia opportuno e prudente, e può tanto più dichiarare questo, dal momento che come Gerente ne prova un danno materiale diretto.

 

Gnecchi = Se gli altri Soci sono contenti che si dia al Signor Strazza quanto a lui spetta per il lodo arbitramentale, per parte mia dichiaro essere contento che la mia quota sia trattenuta, purché alla fine non vi siano più opposizioni.

 

Strazza = non può prendere alcun impegno.

 

Campanari = dunque mettiamo in chiaro le cose: la Ditta riforma i Bilanci 1891-92 e 1892-93 prendendo per base la sentenza degli arbitri. Ebbene, riformato il bilancio 1892-93, il signor Strazza fa nuovamente opposizione.

 

Strazza = infatti intende fare così, ma oggi non può specificare quali siano queste opposizioni.

 

Ricordi = crede allora inutile continuare a discutere su di ciò, non essendo che un perditempo: perciò pone ai voti il seguente Ordine del giorno:

“I Soci della Ditta G. Ricordi e C. in seguito alla sentenza arbitramentale nella vertenza promossa dal Sig.r Ing.e Gustavo Strazza contro la ditta G. Ricordi e C. ⎼ ritenuto che il patto  3° dell’Istromento Sociale deve essere interpretato in relazione a quanto dispone la suindicata sentenza e che di conseguenza devesi innanzitutto pagare ai Soci il 5% qualora risulti dagli esercizi annuali; indi fatto sul residuo degli utili il prelevamento del 15% a favore del Gerente, mandarsi il residuo a formar parte del fondo per l’estinzione del debito di £ 600,000 da pagarsi agli eredi Tito di Gio. Ricordi.

 

Ritenuto quindi che il bilancio 1891-92 deve essere in base a questi criteri riformato e di conseguenza anche quello del 1892-93 ⎼

 

deliberano:

 

1° = di riformare il bilancio 1891-92 in modo che tutti gli utili vengano ripartiti fra i Soci nella misura quale è risultata nel bilancio:

 

2° = di riformare il bilancio 1892-93 in modo che venga ripartito fra i soci prima il 5%, indi sui residui utili venga assegnato al gerente il 15%, il rimanente venga assegnato a formare fondo per l’estinzione del debito verso gli Eredi Tito di Gio Ricordi:

 

E ritenuto che con tale avanzo rimarrebbe pagata la rata di £ 50,000 per l’esercizio 1891-92 e che il residuo non sarebbe sufficiente a pagare la rata 1892-93, sopra proposta del Gerente deliberano quale provvedimento finanziario che i Soci abbiano a versare alla Cassa Sociale la rimanente somma, in proporzione del capitale versato, a compimento delle £ 50,000 pagate per l’esercizio 1892-93 agli eredi Tito di Gio Ricordi.”

 

Tale ordine del giorno è approvato all’ unanimità, escluso il Signor Strazza.

 

Il Signor Avv. Campanari ed il Signor Calabi lasciano la seduta.

 

Ricordi = ora passeremo alla seconda parte dell’ordine del giorno della seduta, dando comunicazione di una lettera dell’Ing.e Brentano, relativa alle sue prestazioni straordinarie.

 

Gnecchi = trova assai onesta la cifra segnata.

 

Se ne vota all’unanimità il pagamento e si ringrazia l’Ing.e Brentano, confidando si presterà anche per l’avvenire.

 

Pisa = raccomanda non siano pagati quei lavori di copisteria che prima non siano approvati dall’amministrazione.

 

Brentano = spiega l’ordinamento addottato per la copisteria. Farebbe poi raccomandazioni per diminuire le cifre delle spese d’acquisti di lavori per le stampe ⎼ citando alcune cifre.

 

Ricordi = osserva che i compositori di qualunque categoria non si accontentano più dei prezzi d’una volta: ciò che si pagava dieci, ora costa tre quattro volte più⎼ perciò anche riducendo gli acquisti in confronto di molti anni fa, la spesa rimarrà rilevante.

 

Brentano = raccomanda di compiere gli studi sulle Officine.

 

Ricordi = dice che per fare proposte concrete ed utili in merito alle officine, occorre fare ripetuti sopra luoghi perché un esatto concetto lo si avrà solamente così: perciò sarebbe utile che l’Ing.e Brentano si assumesse tale incarico. Intanto accetterebbe la proposta fatta tanto dall’Ing.e Brentano quando dall’Ing.e Tito Ricordi, di radunare l’Amministrazione delle Officine negli Uffici dell’Amministrazione centrale e di trovare persona che sia responsabile durante le assenze temporarie del Direttore in causa d’altri uffici.

 

Questa proposta è accettata.

 

Ricordi = comunica lettera rilasciata al Sig.r Eugenio Tornaghi alla formazione della prima Società e dà relative spiegazioni. All’unanimità si delibera che la lettera venga rinnovata per la durata dell’attuale Società.

 

La seduta è sciolta alle ore 18.

 

Francesco Gnecchi

Luigi Erba

Gustavo Strazza

Luigi Brentano

Giuseppe Pisa

Erminio Bozzotti",negative,negative,negative,anger
261,CLET002723,20.0,6.0,1894.0,,copialettere,Calabi,Alessandro,"Seduta del 20 Giugno 1894

Ordine del giorno = Comunicazioni varie.

 

Presenti: Giulio Ricordi (voti 2) - Com. Luigi Erba (voti 4) - Ing. Cav. Luigi Brentano (voti 4) - Cav. Francesco Gnecchi (voti 1) - Giuseppe Pisa (voti 2) - Ing. Gustavo Strazza (voti 2)⎼

 

La seduta è aperta ad ore 15.

 

Si dà lettura del precedente verbale che è approvato e firmato.

 

Pisa ─ chiede se si sono fatti gli studi relativi alle officine.

 

Brentano = aveva iniziati gli studi, ma poi si è ammalato ⎼ ed intanto il direttore delle officine Ing. Tito Ricordi si recò a Londra ⎼ non è ancora, del resto, ristabilito in salute e quindi non può dire quando potrà riprendere detti studi.

 

Pisa = è spiacente di tale ritardo, tanto che più che egli stesso si era di ciò occupato.

 

Brentano = qualche discussione in merito si è fatta, per vedere di semplificare l’ordinamento amministrativo delle Officine, soprattutto se l’Ing.e Ricordi si adopera in altre mansioni.

 

Strazza = non crede utile affidare varie mansioni ad una stessa persona.

 

Ricordi = comincia coll’avvertire che nessuno lo informò essersi il Socio Pisa occupato delle officine [inserito a matita nel testo originale: ""col Rag. Calabi""] : crede che non si verrà ad un risultato pratico se non con frequenti sopraluoghi, come già altre volte ebbe a dire. In quanto a differenti mansioni affidate al direttore officine, pur troppo sono casi affatti straordinari, come p.e: la messa in scena del Falstaff ⎼ se per fortuna ciò avesse a ripetersi di frequente, allora sarebbe il caso di provvedere. Come stanno ora le cose, crede che alle Officine vi sia personale addatto per provvedere durante una momentanea assenza del direttore.

 

Brentano = avverte che rimanendo in Milano ancora qualche giorno, vedrà di fare il possibile per riprendere gli studi.

 

Essendo presente l’Avv. Campanari, è invitato a comunicare ai Signori Soci le eccezioni presentate al bilancio 92-93 dal Sig.r Ing.e Strazza. In seguito a ciò l’Avv. Campanari legge le seguenti eccezioni:

 

1°⎼ Dichiararsi irregolare l’ammortamento praticato in £60/m alla partita “costo d’avviamento“ dei due stabilimenti: doversi limitare detto ammortamento a £20/m. annullandosi così l’anticipazione di due rate annuali per detto ammortamento.

 

2°. Rettificarsi il bilancio per l’esercizio 92.93 per quanto riflette la distribuzione degli utili per i seguenti titoli:

a)    ammessa la soluzione favorevole della quistione prima, confermarsi di conseguenza un aumento di utili di £40/m.

b)    dichiararsi irregolare la registrazione fra le rendite di £ 26,763.24 per rimborso Spese giudiziali.

c)     limitarsi il diritto spettante al gerente del 15% sulle £ 26,763.24 alla somma che risulta eccedere gli utili dell’esercizio 91-92 ivi aggiunte dette £ 26,763.24, e previa deduzione del 5% spettante al capitale sociale.

 

3°. Favorevolmente risolte le quistioni di cui al paragrafo precedente, rettificarsi la cifra portata al Fondo per estinzione debito di £600/m.  in quella maggiore £ 101,210,43.

 

4° Indicarsi provvedimenti per impedire o limitare la forte sproporzione che sempre si verifica fra la produzione e la vendita degli spartiti teatrali in modo da togliere o diminuire le enormi rimanenze di fine esercizio, origine delle gravi perdite registrate nei Bilanci Sociali sotto la rubrica Scarti e deprezzamenti Archivio teatrale.

 

5° In relazione alle osservazioni generiche degli arbitri sulla elevatezza di alcune voci di spese, indicare provvedimenti perché dette spese non abbiano a superare equi limiti ⎼ e ciò in vista della circostanza che dette spese sono in generale in sensibile nuovo aumento nell’esercizio 1892-93.

 

6°. Dedursi dalle £ 28,922.65 per spese giudiziarie notarili ecc ⎼ quelle che non riflettono affari propri della ditta G. Ricordi e C.

 

7°. Confermato in £ 6/m. l’affitto attribuibile allo Stabilimento in Viale Vittoria, dichiararsi irregolare l’effettuata corrispondenza d’interessi nella misura del 5% al Sig. Comm. Giulio Ricordi sulle £ 200/m sua quota capitale non versato e sulla quale viene caricato degli interessi sulla misura del 3%.

 

Campanari = In merito a dette eccezioni, crede specialmente occuparsi della 1a. Dopo la sentenza degli arbitri si stabilirono le norme per la compilazione dei bilanci futuri in base appunto alla sentenza stessa. Ora il Sig.r Ing. Strazza ha fatto nuove obiezioni sulla eventuale rimanenza di utili, sostenendo che la rimanenza degli utili va distribuita fra i Soci. Il Gerente a mezzo del consulente della ditta fa osservare come fosse prudente il ritenere il sopravanzo di utili a formar parte del fondo di riserva per le successive rate pagamento debito di £ 600/m. e ciò per criterio di buona e prudente amministrazione e quale provvedimento finanziario previsto dallo stesso contratto sociale ⎼ osservando inoltre come una eventuale anticipata deliberazione corrispondesse al voto della maggioranza dei Soci, i quali già avevano approvato l’operato del gerente, impugnato dal Sig.r Strazza.

Quantunque l’ammortamento in più di £40/m corrispondesse ad un giusto criterio di amministrazione, pure approvato dai Sig.ri Soci, ad eccezione del Socio Sig. Strazza, tuttavia si propone di assecondare la domanda formulata dall’Ing.e Sig. Strazza, portando la detta somma di £40/m in aumento del fondo estinzione debito verso gli eredi Ricordi. Conseguentemente ritornando sulla deliberazione presa in antecedente seduta, il bilancio 92-93 verrebbe modificato in questo senso: Prelevato il 5% pei Soci, ed il 15% pel gerente, mandarsi le £40/m. a fondo estinzione detto debito, e la rimanenza in luogo di essere distribuita fra i Soci, mandarsi pure al fondo estinzione debito per le rate successive.

 

Strazza = intende che bisogna prelevare il 5% = poi pagare il debito della rata annuale di 50/m. lire: il rimanente va distribuito fra i Soci in rapporto alle rispettive carature.

 

Brentano: noi dobbiamo stare alla sentenza degli arbitri: cioè se si ha più del 5%, devesi il resto mandare al fondo per estinzione debito.

 

Campanari = prega il Sig.r Strazza ad esporre le di lui idee.

 

Strazza = ripropone la quistione sugli utili rimanenti, pure ammettendo che il gerente possa proporre e far votare dai Soci i provvedimenti finanziari.

 

Campanari = osserva come anche interpretando l’istromento Sociale nei modi voluti dal Sig.r Strazza, il Gerente potrebbe proporre come provvedimento finanziario di ritenere la eccedente somma, dal momento che si ammette che il bilancio 92-93 può essere soggetto di discussione.

 

Erba = Ben valutate, le objezioni del Sig.r Strazza non portano alcun vantaggio alla ditta.

 

Ricordi = gli ammortamenti nulla hanno a che fare col contratto Sociale: i loro criteri possono variare a seconda delle convenienze e delle evenienze. p.e: i Soci non potrebbero per tali ragioni votare anche un ammortamento di £ 100,000?

 

Strazza = risponde di no.

 

Gnecchi = crede che il Sig.r Strazza confonda lo stato di Cassa cogli utili del bilancio. L’anno scorso vi erano bisogni di cassa: tutti i Soci, meno uno, trovarono opportuno e votarono il provvedimento finanziario. Domanda quale interesse può avere il Sig.r Strazza per sollevare continuamente delle quistioni le quali, oltre che sono causa di perditempi, portano il danno di parecchie migliaja di lire male spese. P.e: anche il Signor Strazza dovrà pagare un migliajo di lire pel giudizio arbitramentale.

 

Strazza = osserva che lui ha un contratto e vuole farlo rispettare ed eseguire.

 

Brentano = a me pare piuttosto scorgere nel Socio Strazza la volontà di sollevare sempre nuove quistioni.

 

Campanari = crederebbe utile venire ad una conclusione che sarebbe la seguente: nel bilancio 1892-93 la ditta fa il solito ammortamento di £ 20,000. Le altre 40,000, prelevato il 15% del gerente, vanno a far fondo per pagare pagare il debito verso gli eredi Ricordi. Chiede se con questo provvedimento l’Ing. Strazza intende approvare il bilancio ⎼ approvando contemporaneamente che il di più anziché essere distribuito fra i Soci sia mandato a far fondo per estinzione ulteriori rate del debito.

 

Strazza = in massima approva.

 

Campanari = sulla seconda eccezione al bilancio fatta dal Sig.r Strazza, osserva essere infondata tale quistione perché contraria ad ogni regola di contabilità.

 

Ricordi = a questo modo non vi sarebbero [sic] più chiusi i Bilanci, soggetti a continue variazioni.

 

Pisa = ma questi rimborsi sono vere sopravvenienze attive.

 

Strazza = su questo punto non fa quistione.

 

Brentano = sugli altri appunti, faccio una quistione pregiudiziale, perché riflettono cose d’amministrazione e nulla hanno a che fare coll’atto Sociale. Ed appunto si studiarono i provvedimenti a prendersi: per quanto riguarda la copisteria si vedrà nell’esercizio 93-94 il risultato. Si meraviglia poi che si possano sottoporre ad arbitri degli studi fatti da lui ed approvati dai Soci, e che non possono essere di competenza di arbitri.

 

Campanari = Quando alla cessione officine, già si era disposto col Gerente = venne poi la sentenza arbitri che accollava la spesa alla ditta: perciò si aspettò per non incontrare una nuova sensibile spesa oltre quella, desiderando il Gerente udire l’opinione dei Signori Soci. Se questi opinano sia a farsi, si farà.

 

Si decide pel sì.

 

Gnecchi = Dalla discussione d’oggi, pare risulti chiaro che le obiezioni del Signor Strazza non portano vantaggi reali, ma si aggirano intorno a scritturazioni nei bilanci. Siamo vicini alla fine Giugno, in breve l’ufficio di ragioneria sarà occupato pel bilancio 93-94 ⎼ se si modifica il bilancio 92-93 si dà un soprapiù di lavoro, senza utilità e con grave perdita di tempo. Crede che il Sig.r Strazza dovrebbe essere di ciò persuaso ⎼ e che torma più utile lasciare il bilancio 92-93 come sta. Se poi il bilancio 93-94 sarà cattivo non si farà nemmeno l’ammortamento delle £ 20/m ⎼ per costo d’avviamento.

 

Strazza = vedrà ⎼ ma ora non lo può dire e desidera consultarsi. P.e: non capisce perché le traduzioni di opere non vanno ad aumento capitale, dal momento che aumentano il valore delle opere stesse.

 

Ricordi = crede sia una misura prudentissima.

 

Gnecchi = in ogni modo sarà una quistione da studiarsi.

 

Strazza = chiede se lasciando com’è il bilancio 92-93, si delibererà che nel bilancio 93-94 non si faccia più l’ammortamento delle £ 20/m per costo avviamento.

 

I soci approvano all’unanimità (meno il sig. Ricordi che si astiene) che * [v. richiamo di inserimento in fondo alla pagina] il bilancio 92-93 rimanga così com’è, conché l’ammortamento fatto in più per £ 40/m.a venga diffalcato in due rate di 20/m. cadauna nei due bilanci successivi.

 

Pisa ─ Per aver tempo di esaminare il bilancio, vorrebbe che fosse distribuito in settembre.

 

Ricordi ─ Il bilancio si deve compilare in 4 mesi, e quindi per l’Ottobre: si lasciarono appunto 15 giorni di tempo perché i Soci possano studiarlo ed esaminare quanto credono opportuno.

 

Pisa = Insiste.

 

Ricordi = per parte sua vorrebbe dare il bilancio anche ai primi di settembre = ma è operazione lunga. Accetta la proposta Pisa come semplice raccomandazione.

 

Strazza = raccomanda che negli avvisi di convocazione vi sia specificato l’ordine del giorno.

 

Ricordi = osserva che si è sempre fatto così, e che solo questa volta lo indicò in via generica, perché al momento della convocazione non aveva bene stabilito l’ordine del giorno.

 

La seduta è levata alle ore 17 e 15.

 

Si approva il precedente verbale.

 

Francesco Gnecchi

Giuseppe Pisa

Luigi Brentano

Giulio Ricordi

Erminio Bozzotti

Luigi Erba

 

* [richiamo di inserimento in fondo alla pagina] ferma la deliberazione di cui alla proposta del Gerente a mezzo dell’Avv. Campanari quanto al modo di riparto",negative,negative,negative,sadness
271,CLET002724,15.0,11.0,1894.0,,copialettere,Erba,Luigi,"Seduta del 15 Novembre 1894

Ordine del giorno: Relazione del Gerente intorno al bilancio 1893-94 e relativa discussione.

 

Presenti: Giulio Ricordi (voti 2) - Comm. Luigi Erba (voti 4) - Ing. Gustavo Strazza (voti 2) - Ing. Cav. Luigi Brentano (voti 4) - Cav. Francesco Gnecchi (voti 1) - Erminio Bozzotti (voti 1) - Giuseppe Pisa (voti 2) . Totale voti 16.

 

La seduta è aperta alle ore 14,15.

 

Il Gerente dà lettura del verbale della precedente seduta. A metà di detta lettura il Sig.r Strazza chiede la parola per sapere se le £e 40,000 sono portate come prezzo di avviamento da ammortarsi o come fondo per l’estinzione del debito verso il Sig. Luigi Erba.

Il Gerente crede doversi finire la lettura del verbale e discutere poi ⎼ quindi prosegue la lettura stessa.

 

Strazza ─ Secondo la sentenza degli arbitri tutta la eccedenza del bilancio deve essere pagata al Signor Erba: quest’anno bisognerebbe pagargli £ 90,000.

 

Erba ─ Il Gerente non deve trovarsi sprovvisto di danaro ⎼ e per pagare da una parte, fare un nuovo debito dall’altra.

 

Ricordi ─ Pregherei ora venire all’approvazione del verbale testé letto: domando al Signor Strazza se lo approva o no, ed invito a firmarlo chi lo approva.

 

Strazza ─ Il verbale non corrisponde a quanto io dissi quindi non lo firmo.

 

Tutti gli altri approvano e firmano il verbale.

 

Ricordi = Da lettura della relazione intorno al Bilancio 1893-94, la quale è accolta da approvazioni.

 

Gnecchi ─ chiedo se le gratificazioni sono calcolate sugli utili del bilancio.

 

Ricordi ─ Sono proposte con criteri proporzionali agli utili.

 

Gnecchi ─ Domando se non sia meglio fissare una percentuale.

 

Pisa ─ ciò creerebbe un vincolo: credo meglio lasciare facoltà al Gerente di fare la proposta anno per anno.

 

Erba = domanda al Signor Strazza se non crede sia cosa più utile ai comuni interessi ch’egli desista dal fare sempre opposizioni.

Strazza ─ Io ho le mie idee e queste sono consone al giudizio arbitramentale: quindi non le cambio.

 

Erba ─ torna ad insistere in via amichevole presso il Signor Strazza: in fin dei conti siamo qui per salvaguardare i nostri interessi tanto quanto lo Strazza.

 

Pisa ─ Sarebbe più utile che Strazza suggerisse dei provvedimenti pratici, come fecero altri Soci.

 

Strazza ─ Non prendo alcun impegno.

 

Quindi domanda alcuni schiarimenti al bilancio i quali gli sono forniti dal Sig.r Alessandro Calabi, che è fatto espressamente intervenire.

 

Ricordi ─ credo che gli schiarimenti dati sieno sufficienti a dilucidare ogni richiesta: chiedo se il bilancio viene approvato

 

Gli altri Soci fanno nuove insistenze presso il Signor Strazza, dichiarando che approvano e firmano il bilancio. Il Socio Strazza mantiene il rifiuto.

 

Ricordi = Se tutti i Soci non firmano il bilancio, questo non è approvato.

 

Brentano ─ legge alcuni appunti intorno al bilancio stesso, e vi rispondono il Gerente ed il Sig.r Calabi dando gli opportuni schiarimenti.

 

Ricordi ─ Credo che la discussione ha avuto tutto il campo di svilupparsi: per cui chi approva il Bilancio 1893-94 favorisca alzare la mano.

 

Tutti approvano, meno il Sig.r Strazza.

 

Gnecchi ─ Propongo che si paghi soltanto a chi firma la ricevuta dichiarando che approva il bilancio.

 

Ricordi ─ Per quanto trovi giusta questa proposta, è certo che ove si accettasse, noi andremo incontro ad una causa. Dovremo allora portare i bilanci in Tribunale e chissà cosa potrà nascere col Fisco: è questa una responsabilità che non posso assumermi. Domanderei si udisse il parere dell’Avv. Campanari e siccome vengo avvertito trovarsi esso negli uffici per altre incombenze, così domando se si crede interrogarlo subito.

 

È invitato ad intervenire l’Avv. Campanari.

 

Ricordi: gli espone lo stato delle quistione relativa alla ricevuta pel pagamento ai Soci del dividendo 1893-94 ⎼ e dà lettura della ricevuta che si dovrebbe firmare, qualora il bilancio non sia approvato da tutti.

 

Campanari ─ Do lettura di un nuovo atto di diffida da parte del Sig.r Ing. Strazza e domando al Gerente che cosa intenda fare.

 

Ricordi ─ Pur troppo non resta a fare che una cosa: nominare gli arbitri.

 

Brentano ─ Se dobbiamo venire a questo bel risultato tanto fa rinominare i primi arbitri, i quali avendo già le mani in pasta, risparmieranno tempo e spese.

 

Ricordi: appoggio la proposta Brentano, perché la 1a Sentenza arbitramente costò alla Società una bella somma, ch’io credo proprio buttata via senza utile alcuno.

 

Strazza ─ osserva che non fu pagata una delle rate di 50,000 lire al Signor Luigi Erba.

 

Ricordi ─ Sono davvero meravigliato di una simile osservazione!! Le rate furono sempre pagate prima della loro scadenza e dietro autorizzazione dei Soci, come del resto appare dai verbali e dai bilanci. Davvero sarebbe molto comodo trovare dei creditori che rilasciano ricevute senza ritirare le somme corrispondenti. Ma non credo dovermi dilungare in proposito: come prevenni ho in cassa a disposizione dei Signori Soci le somme a loro spettanti: domando che cosa devo fare di questo danaro ed in ogni caso quale la forma a darsi alla ricevuta.

 

Gnecchi ─ Insisto nella mia proposta: cioè si paghi solo a chi approva il bilancio e non si paghi a chi non approva.

 

Erba ─ Credo agire nel vero interesse della Società facendo ancora un appello da amico ad amico a Strazza, pregandolo a ritirare la diffida e quindi approvare il bilancio.

 

Campanari ─ Osservo al Sig.r Ing. Strazza che la sua opposizione è fuori di posto: tutte le quistioni furono ampiamente trattate nella seduta del 30 Giugno, e lo stesso Signor Strazza convenne in esse di rinunciare alle opposizioni, qualora il bilancio 93-94 venisse nella forma definitiva convenuta nella Seduta stessa: e ciò è appunto quanto venne fatto.

 

Strazza ─ impugna quanto sopra.

 

L’Avv. Campanari fa dar lettura del verbale a conferma di quanto asserisce: quindi, scartate le opposizioni, gli pare che il Sig. Strazza non fa altro che eccepire intorno alle spese, ed agli ammortamenti.

 

Strazza ─ Appunto.

 

Campanari ─ Allora osservo che gli Arbitri stessi hanno detto che il Gerente è insindacabile.

 

Ricordi ─ La seduta si protrae di soverchio, senza perciò venire ad una decisione: torno a chiedere cosa devo fare delle somme a disposizione dei Soci.

Si conviene nella formola relativa di ricevuta, ed il Gerente invita i Signori Soci a passare alla Cassa pei pagamenti.

 

Brentano: Prego il Signor Strazza, poiché non firma il bilancio, a stendere per iscritto le sue eccezioni ⎼ le quali sono dal Sig.r Strazza dettate, scritte al lapis sul foglio qui aggiunto e pure al lapis firmate dal Sig.r Strazza ⎼ e qui trascritte:

 

“Strazza si oppone alla firma del Bilancio e non lo approva perché:

⎼ 1°⎼ intende che le 90,000 lire mandate al fondo estinzione debito di £ 600,000 siano fin d’ora pagate al Comm. L. Erba.

⎼ 2°⎼ fa eccezioni agli ammortamenti ed alle spese “eccessive” firmato Ing. Gustavo Strazza[“]

 

La seduta è levata alle ore 18.

 

 

[Firme mancanti]

 ",negative,negative,negative,sadness
279,CLET002725,10.0,12.0,1894.0,,copialettere,Erba,Luigi,"Seduta del 10 Dicembre 1894

Ordine del giorno: Proposte presentate dal Sig.r Ing. Gustavo Strazza relative alla di lui caratura.

 

Presenti = Giulio Ricordi (voti 2) - Ing. Cav. Luigi Brentano (voti 4) - Comm. Luigi Erba (voti 4) - Cav. Francesco Gnecchi (voti 1) - Giuseppe Pisa (voti 2). Totale = voti 13.

 

La seduta è aperta alle ore 15.45.

 

Si dà lettura del precedente verbale che è approvato.

Il Gerente comunica telegramma del Sig.r Erminio Bozzotti, il quale non potendo intervenire dichiara approvare quanto farà il Socio Sig.r Gnecchi. Quindi avverte che per l’ordine del giorno da trattarsi naturalmente non invitò alla seduta il Sig.r Strazza.

 

Pisa = In seguito ad un’intervista coll’Ing.e Strazza nella quale ebbe ad espormi alcune di lui idee, lo pregai di estrinsecarle per iscritto: in seguito a ciò ricevetti la presente lettera, che consegno al Gerente, perché ne faccia lettura.

 

Il Gerente quindi legge quanto segue:

 

“Carissimo Pisa,

Come verbalmente intesi ti mando gli estremi delle due combinazioni da proporre ai nostri consoci per uscire dalla Società e sono:

 

Ia. Rinuncia da mia parte del credito verso la Società di £46000 circa, ed in tal caso mi verrà restituito il capitale di £400,000 entro un anno cogli interessi del 4½ % all’anno decorribili dal 30 Giugno 1894.

 

IIa. Corrispondermi un interesse del 4¼% all’anno (sempre decorribile dal 30 Giugno 1894 [)] sull’intero capitale di £ 446,000 che io lascerei nella Società fino alla sua liquidazione, apponendo detta somma in bilancio come mio credito privilegiato.

Ti prego fammi conoscere presto qualche decisione in proposito onde possa anch’io regolarmi”

⎼ Omissis ⎼

firmato Ing. Gustavo Strazza[“]

 

Pisa ─ Credo che l’una e l’altra proposta sieno da prendersi in seria considerazione. Siccome mi parve che l’Ing.e Brentano avesse accennato a possibilità d’avere il capitale, così lo prego dirmi se si può farne calcolo.

 

Brentano ─ Non fu un discorso positivo: ma dopo non me ne sono più occupato: spererei forse calcolare su di una metà circa.

 

Gnecchi ─ In tal caso si potrebbe fare al Sig.r Strazza una proposta mista: cioè tenere £ 200,000 come debito, e 200,000 come nuova caratura.

 

Prende parte alla seduta l’Avv.o Campanari, al quale si espone lo stato delle cose.

 

Campanari ─ Uscendo l’Ing.e Strazza dalla Società, bisogna trovare persona che lo sostituisca. Colla proposta IIa bisogna invece ridurre il capitale sociale: è questo un fatto che può malamente impressionare, non sapendone la causa: poi occorre stipulare un atto nuovo, quindi registro, tasse nuove, ecc. ecc.

 

Gnecchi ─ Proporrei che ciascun Socio assumesse la parte proporzionale che occorre per formare le altre 200,000 lire.

 

Erba ─ per mio conto non accetto tale proposta, avendo già investito un capitale vistoso.

 

Pisa ─ In tutti i casi sarà anche a vedersi chi paga le spese del trapasso.

 

Gnecchi ─ Crede utile in ogni modo studiare l’una o l’altra proposta, ma accettarle in massima.

 

Ricordi ─ Sarebbe bene che il Socio Pisa rispondesse al Sig. Strazza che in massima le due proposte sono accettate, che la prima è preferita, e che si vedrà di concretare.

 

Pisa ─ Bisogna rispondere subito perché Strazza vuole una definitiva risposta prima del 15 corr/.

 

Erba ─ Tutto questo va bene, ma non si può concretare un’affare di simile importanza in 4, o 5 giorni: perciò bisognerebbe domandare un po’ di tempo.

 

Pisa ─ Di quest’affare me ne sono occupato abbastanza: troverei opportuno che Erba stesso abbia a scrivere allo Strazza.

 

Erba ─ Lo farò volentieri ⎼ ma trattandosi di cosa delicata, prego il Gerente a proporre una minuta di lettera, e leggerla ai presenti.

 

Il Gerente propone la seguente risposta.

“Ci siamo radunati espressamente per studiare le proposte che hai trasmesse con tuo biglietto al Socio Giuseppe Pisa. In massima sarebbe preferibile la prima tua proposta e ci occuperemo per trovare il miglior modo di trarla in atto. Ma sei troppo pratico di affari per non comprendere che cosa di una certa importanza non si può trarre a compimento da un giorno all’altro. Il Socio Pisa ne ha informati che tu desideri la soluzione pel 15 corrente ⎼ ti prego soprasedere di qualche giorno onde darci agio di fare le pratiche necessarie.”

I Soci approvano ⎼ ed il Comm. Erba s’incarica di far pervenire tale risposta.

 

La seduta è levata alle ore 16,45.

Giuseppe Pisa

Luigi Brentano

Erminio Bozzotti

Francesco Gnecchi

Luigi Erba

Giulio Ricordi",negative,negative,negative,fear
287,CLET002726,15.0,1.0,1895.0,,copialettere,Erba,Luigi,"Seduta del 15 Gennaio 1895

Ordine del giorno: Discussione intorno al progetto dell’Ing. Gustavo Strazza ed intorno al trapasso dello Stabile Officine.

 

Presenti: Giulio Ricordi (voti 2) - Comm. Luigi Erba (voti 4) - Ing. Cav. Luigi Brentano (voti 4) - Erminio Bozzotti (voti 1) - Cav. Francesco Gnecchi (voti 1) - Giuseppe Pisa (voti 2) - Totale voti 14.

 

Manca il Signor Ing. Gustavo Strazza, perché non fu invitato dovendosi discutere intorno a suoi affari personali.

 

La seduta è aperta alle ore 15.30.

 

Interviene l’Avv. Sig.r Umberto Campanari.

Viene approvato e firmato il verbale della seduta 10 Dicembre 1894; non vi figura la firma del Sig. Ing. Strazza perché trattandosi di cose a lui personali non fu invitato.

 

Ricordi: pregherei i Signori Gnecchi e Brentano di informare in merito alle pratiche fatte.

 

Gnecchi ─ Posso calcolare sopra Lire 100,000.

 

Brentano ─ Avverte anch’esso può calcolare sopra ugual somma.

 

Gnecchi ─ Proporrei accettare senz’altro la proposta prima dell’Ing. Strazza e le rimanenti £ 200,000 dividerle tra i Soci, come già disse.

 

Erba ─ Ammetto di accettare detta prima proposta: ma per parte mia, per le ragioni già dette, non accetto di concorrere alle rimanenti £ 200,000.

 

Pisa ─ fa uguale dichiarazione.

 

Brentano ─ Avverto che le £ 100,000 sarebbero disponibili solo pel 1° Gennaio 1896 ⎼ quindi non si possono restituire al Sig.r Strazza le £ 400,000 pel Luglio 1895.

 

Gnecchi ─ Possiamo proporre all’Ing. Strazza di restituirle entro il 1895, con decorrenza dell’interesse 4½% dal 1° luglio 1894.

 

Pisa ─ Riservando però di poterne restituire anche prima.

 

Erba ─ Posso scrivere a Strazza in questo senso.

 

Ricordi ─ Desidererei udire il parere del Sig.r Avv. Campanari

 

Erba ─ In ogni caso se alla fine del 1895 non si avessero le 200/m lire a saldo, si può fare un prestito.

 

Brentano ─ Non sarei del parere di contrarre un nuovo debito.

 

Erba ─ Però saremo tutti del parere di accettare le 200/m offerte da Gnecchi e Brentano, e studiare poi il miglior modo di provvedere alle rimanenti.

 

Campanari ─ Dal 1° luglio 1894, la Società, ritirandosi il Sig.r Strazza, resta modificata: bisogna vedere in qual senso si modifica l’atto Sociale.

 

Pisa ─ Prima bisogna trovare i danari occorrenti e poi si penserà alla forma.

 

Brentano ─ Il trapasso di caratura paga £ 2,40: ma i subentranti hanno altresì il vantaggio delle 46,000 circa, maggior valuta della caratura stessa. Proporrei rispondere a Strazza che 200/m lire vi sono e che si stanno cercando le altre 200/m = incaricando Erba di dare questa risposta.

 

Campanari = Io devo esporre un dubbio e cioè se il fisco possa far pagare la tassa sull’intero capitale di 3,200,000 lire, come si trattasse di una Società nuova.

 

Pisa ─ Ciò mi pare impossibile.

 

Campanari ─ Dovrebbe essere impossibile, ma pur troppo di queste sorprese se ne ebbero parecchie. Per non correre questo pericolo bisogna la società così, come è costituita e trovare un Socio solo che subentri loco et foco [n.d.c.: la locuzione latina stare cum loco et foco significa fissare stabilmente il proprio domicilio e la famiglia, il focolare, in un determinato luogo; in questo caso dunque significa subentrare stabilmente] allo Strazza. Se invece sono due o più persone, la cosa cambia aspetto. Si potrebbe anche lasciare la Società così com’è, cogli attuali Soci, suddividendo le £400/m. fra i Soci stessi.

 

Ricordi ─ Scopo principale è di non cadere nelle unghie dell’Ufficio registro. Sottopongo all’Avv. Campanari la seguente idea. Non potrebbe il Sig.r Strazza con Atto privato vendere la propria caratura, in modo che più nulla possa pretendere dalla Società? P.e: a, b, c, d, comperano la caratura Strazza, la quale però continua a figurare intiera nei bilanci: ma a, b, c, d, quali persone benevise [n.d.c.: dal latino bene (bene) e visus (visto) significa benvisto, accetto, gradito], sono ammessi alle sedute, suddividendo fra loro i 2 voti spettanti all’Ing. Strazza. Che ne pensano i Signori Consoci?

 

Si approva tale proposta.

 

Campanari: Anch’esso la crede attuabile perché nell’atto Sociale è appunto previsto il caso di cessione della Caratura.

 

Ricordi ─ Quand’è così l’Ing. Brentano potrebbe avvertire l’Ing. Strazza che £ 200/m vi sono per la fine del 1895 ⎼ e che per le rimanenti si sta provvedendo.

 

Brentano ─ Proporrei se ne incaricasse il Socio Erba, che già ebbe simili incarichi.

 

Erba ─ Scriverò a Strazza che a norma della sua 1ma proposta si troveranno persone alle quali potrà cedere la di lui caratura di £ 400/m ⎼ entro il 1895, colla decorrenza intanto a favore Strazza del 4½% dal 1° luglio 1894.

 

Ricordi ─ Avendo alcuni Soci rammentato il trapasso stabile Officine quale saldo della mia caratura, domanderei all’Avv. Campanari se non vi sia modo di assicurare i Soci, senza ricorrere al trapasso, e così risparmiare 11, o 12 mila lire di spese di registro, che mi sembrano proprio buttare via. Veda l’avvocato se vi sono pericoli in caso di vita e di morte.

 

Campanari ─ In caso di vita, vi potrebbe essere il pericolo d’una ipoteca: in caso di morte vi è una scrittura che dichiara essere detto stabile proprietà della società.

 

Brentano ─ Quest’atto non lo trovai presso il notajo Strambio.

 

Campanari ─ Ci deve essere, perché io ne ho copia.

 

Ricordi ─ In ogni modo, pur risparmiando la tassa registro, sono dispostissimo a fare un nuovo atto, o dichiarazione che sia, in modo non vi sieno dubbi.

 

Pisa ─ Bisognerebbe modificare il bilancio facendo figurare in bilancio le Officine.

 

Brentano ─ Figura però il debito del Gerente verso la Società per le 200/m lire non versate.

 

Pisa ─ chiede a Brentano se si è occupato delle Officine.

 

Brentano ─ Ha preso in esame le proposte del direttore delle Officine, e legge parte del rapporto. Osserva che sono proposte che richiedono serio esame.

 

Pisa ─ raccomanda di sollecitare.

 

Ing.e Ricordi ─ dà spiegazioni intorno alle proposte contenute nel di lui rapporto.

 

La seduta è levata ad ore 17 e 30

 

Giuseppe Pisa

Francesco Gnecchi

Luigi Brentano

Erminio Bozzotti

Giulio Ricordi

Luigi Erba",negative,negative,negative,sadness
296,CLET002727,22.0,1.0,1895.0,,copialettere,Erba,Luigi,"Seduta del 22 Gennaio 1895

Ordine del giorno: Trapasso stabile Officine al capitale sociale - Caratura Strazza.

 

Presenti: Giulio Ricordi (voti 2) - Luigi Erba (voti 4) - Luigi Brentano (voti 4) - Giuseppe Pisa (voti 2) - Francesco Gnecchi (voti 1) - Erminio Bozzotti (voti 1) - Totale voti 14.

 

Si dà lettura del verbale della seduta precedente che viene approvato e firmato. Quindi è invitato ad intervenire il Sig.r Avv.o Umberto Campanari.

 

Campanari ─ da lettura della Convenzione privata fra il Signor Giulio Ricordi e gli altri Soci, concernente lo stabile delle officine sul viale di Porta Vittoria. Esaminata tale convenzione, non vi può essere alcun dubbio sull’obbligo del Gerente di passare le Officine al capitale Sociale. Questa convenzione ha e mantiene il suo vigore.

 

Brentano ─ Domanda se quell’atto abbia ancora valore, dal momento che il trapasso doveva effettuarsi entro un anno.

 

Campanari ─ Il trapasso non si fece, per schivare la forte spesa per la tassa di registro.

 

Gerente ─ Come già ebbi a dichiarare sono sempre pronto a fare il trapasso e già il notajo ha predisposto quanto occorre: però mi pare inutile andare incontro ad una forte spesa. Chiedo all’Avv. Campanari se a rassicurare i Soci, non convenga fare un atto nuovo.

 

Campanari ─ Credo superfluo: la convenzione c’è e non si distrugge: basta riconfermarla a verbale.

 

Gnecchi ─ Teme si vadi incontro a qualche inconveniente qualora si dovessero produrre i verbali.

 

Campanari = Non crede vi sieno inconvenienti ⎼ e propone si ponga a verbale quanto segue:

“Su proposta dei Soci relativamente all’obbligo del Gerente di effettuare il pagamento delle £e 200,000 a saldo sua quota nel capitale Sociale, mediante cessione dello stabile delle Officine di Porta Vittoria tuttora intestato al medesimo Gerente Comm. Giulio Ricordi, vien data comunicazione di un precedente accordo in data 30 Maggio 1888 col quale veniva stabilito l’obbligo di cui sopra. I Signori Soci ne prendono atto, convenendo che tale cessione debba regolarmente effettuarsi dietro richiesta della maggioranza dei Soci. Degli accordi precedenti una copia in carta libera trovarsi depositata negli atti della Società.” 

 

Tale dichiarazione viene approvata all’unanimità.

 

Erba ─ riferisce intorno alla intervista col Signor Gustavo Strazza: al quale chiese se per metà della caratura accettava di lasciarla nella società al 4½%, ed averla di ritorno poi. Strazza accettò anche di lasciare intestata la sua quota di caratura, mentre gli aquirenti [sic] gli rilascerebbero ricevute dalle quali risulti ch’esso non fa più parte della Società.

 

Brentano = Mi pare che in tal modo è la Società che fa una operazione: per la rimanente metà della caratura Strazza bisognerebbe prender tempo e non impegnarsi, perché alla fin fine dovremo restituire le 200,000 lire. Può la società fare tale operazione come mutuo?

 

Campanari ─ prendendo a mutuo 200,000 lire da Strazza la caratura rimane di 200,000 lire, quindi bisognerebbe diminuire il capitale Sociale a £3,000,000.

In conclusione l’Ing.e Strazza è, o non è Socio.

 

Pisa ─ Non è Socio.

 

Campanari ─ Allora mancano le 200,000 lire al capitale sociale. Prima di fare un atto preliminare, bisognerebbe ricorrere ad un espediente: vorrebbe udire in merito il Signor Calabi, il quale è perciò invitato ad intervenire alla seduta.

 

Campanari ─ chiede che, risultando dall’ultimo bilancio aumentato il Capitale Sociale, si faccia passare detto aumento in conto corrente fino a concorrenza di 200,000 lire.

 

Calabi = approva tale operazione.

 

Campanari ─ Però, in ogni modo rimane sempre un debito di £ 200,000.

 

Brentano ─ Premesso che oggi non posso pigliare alcun impegno per lo spostamento dal c/.o c/.e non disponibile al c/.o Capitale, proporrebbe che, al caso, si ritardasse per 4 anni a restituire la quota annuale di £ 50,000 al Comm.e Erba.

 

Gerente ─ Poiché pare che il S.r Strazza si trovi in buone disposizioni, crede utile si faccia un atto che in qualche modo lo leghi.

 

Campanari = comunica uno schema di contratto.

 

Brentano ─ lo accetta, levando però gli articoli concernenti il mutuo.

 

Gerente ─ Confermiamo almeno con lettera ufficiale quanto ne venne riferito dal Socio Erba.

 

Campanari ─ crede più opportuno fare nulla per ora.

 

Gnecchi ─ Io sono del parere di accettare in ogni modo le proposte Strazza e correre il rischio di restituire le 200,000 lire alla fine della Società.

 

In seguito al riserbo fatto dall’Ing. Brentano che vuole interrogare prima i suoi rappresentati, si rimanda ad una prossima seduta il decidere intorno alla risposta da farsi al Signor Strazza.

La seduta è levata ad ore 17.15.

 

Francesco Gnecchi

Luigi Erba

Erminio Bozzotti

Luigi Brentano

Giulio Ricordi",negative,negative,negative,sadness
305,CLET002728,19.0,2.0,1895.0,,copialettere,Erba,Luigi,"Seduta del 19 Febbraio 1895

Ordine del giorno: Deliberazioni in merito alla Caratura Strazza.

 

Presenti: Giulio Ricordi (voti 2) - Luigi Erba (voti 4) - Luigi Brentano (voti 4) - Francesco Gnecchi (voti 1) - Erminio Bozzotti (voti 1) - Totale voti 12.

 

La seduta è aperta alle ore 15,50. Vien data lettura del precedente verbale che è approvato e firmato.

 

Brentano ─ Comunica aver trovato due aquirenti [sic] della Caratura Strazza, per Lire 200,000: legge lettere impegnative.

 

Gnecchi ─ A sua ha volta trovato aquirente per Lire 100,000.

 

Gerente ─ Mancano dunque sole 100,000 lire: crede doveroso rispondere al Sig.r Strazza ed ai nuovi 3 aquirenti.

 

Campanari ─ presenta qualche osservazione in merito alle lettere impegnative: la Ditta rispondendo può rettificare.

 

Brentano = Dichiara che, nell’interesse de’ suoi rappresentati non è disposto ad accettare per essi nuovi aggravi ⎼ quindi non approva che le altre 100,000 lire vengano assunte dalla Ditta.

 

Gnecchi ─ Abbiamo tempo innanzi, e non dubito che come già per 300,000 lire, così potremo trovare anche le rimanenti £.e 100,000.

 

I Soci presenti accettano i tre nuovi caraturisti nelle persone della Signora Laura Giulini vedova Ricordi, Antonio Ricordi e Antonio Gnecchi ⎼ salve le intelligenze.

 

La seduta è levata ad ore 17.

 

Luigi Erba

Luigi Brentano

Francesco Gnecchi

Erminio Bozzotti

Giulio Ricordi",negative,neutral,negative,fear
313,CLET002729,15.0,6.0,1895.0,,copialettere,Erba,Luigi,"Seduta del 15 Giugno 1895

Ordine del giorno: Comunicazioni relative alla caratura Strazza ed alla filiale di Parigi.

 

Presenti = Giulio Ricordi (voti 2) - Ing. Luigi Brentano (voti 4) - Comm. Luigi Erba (voti 4) - Cav. Erminio Bozzotti (voti 1) - Cav. Francesco Gnecchi (voti 1) = Totale voti 12.

 

La seduta è aperta alle ore 16,30.

 

Il Gerente dà lettura dei verbali delle sedute 22 Gennaio e 29 Febbrajo, i quali vengono approvati e firmati.

 

Ricordi = annunzia che un’altra parte della Caratura Strazza verrebbe assunta per l’importo di 50/m dal nob.e Signor Tomaso Origoni [n.d.c.: Nota in margine: Leggasi Luigi - [firmato] G.Ricordi], proposta che viene unanimemente gradita dai Soci. Essendosi così provveduto a £350/m = rimane ora a provvedersi per le rimanenti £. 50/m.

Passa quindi ad alcune comunicazioni sul rappresentante di Parigi, S.r Rabourdin, il quale sarebbe disposto ad assumere caratura per fr. 25/m: osserva che Rabourdin non è il rappresentante più addatto per la nostra Casa, non avendo dato prova né di attività, né di slancio per cui i nostri affari colla Francia non ne risentirono alcun vantaggio. Il Signor Souchon, agente generale della Société des Éditeurs et des auteurs, col quale si hanno ottime relazioni insiste nel raccomandare caldamente altra persona, convinto che la nostra posizione a Parigi con questo nuovo rappresentante migliorerebbe assai. Anche se la nuova persona avesse le qualità desiderate, devesi pensare a scioglierci dagli impegni con Rabourdin.

 

Erba ─ è d’avviso di aspettare l’esito del bilancio della Casa di Parigi ed approfittarne eventualmente per un mutamento nella casa stessa.

 

In ciò convengono gli altri Soci, restando stabilito intanto che il Gerente scriverà al S.r Souchon che in massima si è propensi ad un mutamento del rappresentante a Parigi, oppure ad aggregare la persona da lui raccomandata all’attuale rappresentante perché ciò non porti un sensibile aggravio di spesa.

 

Ricordi ─ fa alcune comunicazioni sulla nuova opera di Puccini e sui futuri spettacoli al Dal Verme.

 

Bozzotti = chiede qualche spiegazione intorno alla nota vertenza Leoncavallo.

 

Ricordi ─ risponde dettagliatamente in proposito.

 

Campanari ─ aggiunge ragguagli speciali.

 

La seduta è levata alle ore 17.30.

 

Approvasi la correzione retro Tomaso: leggasi invece Luigi.

 

Erminio Bozzotti

Francesco Gnecchi

Luigi Brentano

Giulio Ricordi",negative,negative,negative,sadness
324,CLET002730,29.0,10.0,1895.0,,copialettere,Erba,Luigi,"Seduta del 29 Ottobre 1895

Ordine del giorno: Deliberazioni d’urgenza in merito al rilievo della Caratura Strazza - Deliberazioni relative alla seduta di Bilancio 1894-95.

 

Presenti: Giulio Ricordi (voti 2) - Cav. Francesco Gnecchi (voti 1) - Cav. Erminio Bozzotti (voti 1) - Avv. Umberto Campanari con lettera in rappresentanza dei S.ri Comm. Luigi Erba ed Ing. Cav. Luigi Brentano (voti 8) - Totale voti 12.

 

La seduta è aperta alle ore 14. Vien data lettura del precedente verbale che è approvato e firmato.

 

Campanari = comunica lettera Brentano in data 26 Ottobre 1895 firmata anche dal Socio Erba ⎼ e spiega ai Soci presenti la proposta relativa alle 50/m. lire ancora in scoperto a compimento del rilievo caratura Strazza, le quali verrebbero rilevate dai Soci Brentano, Erba e Ricordi Giulio della prima Società G. Ricordi e C: con che la nuova pagasse il risultante credito di £ 50/m. che ora esiste a favore dei Soci suindicati.

 

Vista l’adesione dei Soci S.ri Erba e Brentano, i Soci Signori Bozzotti e Gnecchi chiedono al Socio Giulio Ricordi se esso pure aderisce a tale proposta, come chiedono in pari tempo al Gerente se il pagamento di detta somma non può pregiudicare il regolare servizio di Cassa.

 

Ricordi = come Socio aderisce alla proposta: quale Gerente crede che tale pagamento di £50/m: non possa, viste le attuali circostanze, portare pregiudizio.

 

I Soci Bozzotti e Gnecchi aderiscono, per cui viene deliberato il pagamento di tale somma e viene autorizzato il Gerente a comunicare all’Ing. S.r Gustavo Strazza che la sua proposta di uscita della Società viene accettata, invitandolo a mettersi d’accordo cogli acquirenti della di lui caratura circa il pagamento del capitale ed interessi.

 

Viene rimessa ad altra seduta la deliberazione intorno al modo di voto al bilancio 1894-95 e successivi.

 

La seduta è levata alle ore 14.

 

Erminio Bozzotti

Francesco Gnecchi

Luigi Brentano

Giulio Ricordi",negative,negative,negative,fear
331,CLET002731,14.0,11.0,1895.0,,copialettere,Ricordi,Emilio,"Seduta del 14 Novembre 1895

Ordine del giorno: Deliberazione intorno al modo di votazione del bilancio - Relazione del Gerente intorno al bilancio 1894-95 e relative deliberazioni.

 

Presenti: Giulio Ricordi - Gnecchi Francesco - Erminio Bozzotti - Ing. Luigi Brentano.

Sono presenti anche i seguenti rilevatari della Caratura Strazza senza diritto di voto: Laura Giulini ved.a Ricordi - Gnecchi Antonio - Origoni Luigi - Ricordi Antonio rappresentato dall’Ing. Luigi Brentano con procura speciale.

 

Interviene l’Avv.o Umberto Campanari, consulente legale della Ditta.

 

Brentano ─ Sembragli urgente innanzi tutto di definire e proclamare l’aspetto che intendesi dato alla Caratura Strazza perché consti quali sieno precisamente e per quale importare i rilevatari di essa e quali diritti competano loro. A tale proposito dichiara che la quota di £ 15/m ⎼ di detta Caratura, da lui rilevata per conto de’ suoi rappresentati colla riserva di dividerla fra gli stessi come meglio sarebbe loro convenuto, deve intendersi assunta dai Signori Giuseppe, Pompeo ed Emilio Ricordi, in ragione di £ 5/m. cadauno.

 

In seguito a ciò l’Assemblea prende atto che la Caratura Strazza di £ 400/m venne rilevata dai seguenti Signori per le quote rispettivamente indicate:

 

Giulini Laura Ved.a Ricordi   → £ 100,000

Gnecchi Antonio                   → £ 100,000

Ricordi Antonio                     → £ 100,000

Origoni nob. Luigi                 → £  50,000

Erba Comm. Luigi                 → £  25,000         = £ 400,000

Ricordi Comm. Giulio            → £ 10,000

Ricordi Giuseppe                  → £  5,000

Ricordi Pompeo                    → £  5,000

Ricordi Cav. Emilio               → £  5,000

 

Ricordi G = è d’avviso che il Bilancio al 30 Giugno 1895 debba approvarsi dallo Strazza e non già da suoi rilevatari, i quali non hanno il possesso attuale della Caratura, perché ancora non venne stipulato formale contratto collo Strazza.

 

Udito anche il parere del Consulente legale Avv. Campanari l’Assemblea ritiene giusto l’avviso del Gerente.

 

Brentano L. ─ Ricorda di avere altra volta partecipato che con istromento il 16 luglio 1899 a rogito Strambio, la Caratura Tito Ricordi di £ 900/m, da esso Brentano rappresentata, venne divisa ed assegnata come segue: S.a Amalia Brentano Ricordi £ 260,000 - al Sig.r Giuseppe Ricordi £ 230,000 - al Sig.r Pompeo Ricordi £ 220,000 - al Sig.r Emilio Ricordi £ 190,000. Dopo il trattamento che intendesi fare alla caratura Strazza, in forza del quale ai singoli rilevatari della stessa si vuole riconoscere la qualità di Soci coi diritti inerenti, è equo e ragionevole che anche alla caratura Tito Ricordi, quindi agli assegnatari della stessa, venga usato eguale trattamento: anzi a tale espressa condizione, ha prestato e presta il proprio assenso per il nuovo aspetto della Caratura Strazza.

 

Ricordi G. - Gnecchi F. - Bozzotti ─ replicano di non avere prima d’ora udito parlare, in modo così netto e preciso, di tale espressa condizione. In ogni modo non si oppongono alla presa in considerazione della proposta Brentano: ma non essendo tale argomento inscritto all’ordine del giorno della seduta odierna, invitano l’Ing. Brentano a farla inscrivere per la prossima seduta, anche per meglio dare agio di studiarlo ai Soci assenti.

 

Brentano L. = dopo lunga discussione, annuisce per non creare imbarazzi alla Società, dietro l’osservazione dell’Avv. Campanari che si deve in giornata rispondere allo Strazza per regolare definitivamente la caratura da lui ceduta. Soggiunge che se ha tardato finora a formulare nettamente la condizione suespressa, ciò dipende dal non avere potuto intervenire alla seduta del 29 Ottobre p.p. Confida quindi che i Soci terranno conto della sua correntezza [sic] attuale in argomento.

 

Ricordi G ─ in vista delle urgenze che potrebbero presentarsi, invita a deliberare intorno al diritto di voto da attribuire ai rilevatari della caratura Strazza. In tale occasione crederebbe opportuno rivedere anche i diritti di voto inerenti alle altre carature, onde meglio equilibrarli, togliendo, cioè un po’ d’importanza alle più grosse, per dare invece qualche prevalenza al numero dei votanti.

 

Brentano ─ non crede di potere per ora accettare una così radicale riforma, equa del resto, ma che toglierebbe pregio alla caratura da lui rappresentata. Del resto crede che possa provvedere sufficientemente ai bisogni attuali la seguente deliberazione che invita l’Assemblea ad approvare:

 

1.° Fino a quando non siasi provveduto a modificare il Sistema attuale di votazione per le deliberazioni sociali, a ciascuno dei rilevatari della caratura Strazza Signori Gnecchi Antonio, Ricordi Antonio, Laura Giulini ved.a Ricordi, ed Origoni Luigi, competerà personalmente il diritto di voto un mezzo. Nessun maggior diritto di voto di quanto loro compete per altro titolo, spetterà ai rilevatari della rimanente caratura Strazza.

 

2.° Il paragrafo precedente non potrà essere invocato da nessun Socio per opporsi all’adozione di un più equo e razionale sistema di votazione che venisse più tardi proposto da almeno due Soci o dalla Gerenza.

 

La premessa deliberazione viene approvata all’unanimità, essendosi il Gerente previamente assicurato che i rilevatari Strazza presenti alla seduta non avevano opposizioni da fare.

 

Il Gerente legge la relazione intorno al Bilancio 1894-95, che viene ascoltata con molto interesse - e partecipa anche il rapporto del Direttore delle Officine intorno all’andamento annuale di queste. Circa lo sciopero della sezione tipografica, di cui si parla nella Relazione del Gerente, l’Assemblea dichiara:

 

“Approvare completamente l’operato del Gerente per quanto riguarda la soppressione della sezione tipografica delle Officine da lui ordinata, conformemente al proprio diritto, senza bisogno di consenso preventivo dei Soci.

Confermare tale approvazione già prima d’ora data.

Invita il Gerente a mantenere invariate le da lui fatte disposizioni senza ulteriori modifiche, e precisamente:

a)    scioglimento e soppressione della sezione tipografica delle Officine G. Ricordi & C.

b)    Vendita del macchinario tipografico, caratteri ed attrezzi relativi, confidando che il Gerente procederà in ciò con tutte le cautele e garanzie che saranno del caso.”

 

Risultando poi dalla relazione del Gerente ch’egli ebbe a segnare recentemente un contratto col M.o Barone Alberto Franchetti per una nuova opera, contro il corrispettivo di £18/m ⎼ corrispettivo che esorbita le facoltà concesse al Gerente, l’Assemblea udite le circostanze nelle quali il contratto venne concluso, e l’impossibilità di consultare i Soci in breve, senza perdere forse l’opportunità di assicurare alla ditta un altro lavoro di un ingegno così poderoso, non solo concede voto assolutorio al Gerente, ma fa plauso alla sua iniziativa.

 

Si autorizza pure il Gerente, dietro sua domanda, di iniziare pratiche col M.o Puccini per il contratto di una nuova opera, innanzi l’andata in scena della Bohème.

 

Dopo di ciò il Bilancio Sociale chiuso al 30 Giugno 1895 viene approvato da tutti i Soci intervenuti, essendosi il Gerente astenuto dal votare.

 

Gnecchi F. = ritiene opportuno di iniziare fin d’ora le pratiche per prolungare la durata della Società. Tutti i presenti convengono nella opportunità della cosa; ma essendo l’ora tarda rimettono ad altra occasione di conferire in proposito.

 

La seduta è levata ad ore 18.

 

Erminio Bozzotti

Francesco Gnecchi

Luigi Brentano

Giulio Ricordi

 ",negative,negative,negative,fear
350,CLET002732,20.0,12.0,1895.0,,copialettere,Ricordi,Emilio,"Seduta del 20 Dicembre 1895

Ordine del giorno = Approvazione dell’Atto di ammissione e recesso di Soci - Proposta dell’Ing. L. Brentano per riconoscimento della qualità di Soci agli assegnatari della Caratura fu Comm. Tito Ricordi.

 

Presenti = Pisa Giuseppe - Erba Comm. Luigi - Gnecchi Cav. Francesco per se e in rappresentanza del fratello Antonio - Ing. Cav. Luigi Brentano - Ing. Achille Riva in rappresentanza di Ricordi Antonio.

 

Sono pure presenti: Avv. U. Campanari consulente legale della Società ed il Sig.r D.r Vincenzo Strambio, notajo, estensore dell’Atto di ammissione e recesso di Soci, che si tratta di approvare.

 

La seduta è aperta ad ore 20,30.

 

Si da lettura del verbale dell’antecedente seduta che è approvato.

 

Avv. Campanari = giustifica l’assenza del Gerente, il quale trovasi stasera impegnato col M.o Puccini in affari che non possono ammettere dilazioni.

 

D.r Strambio = prima di dare lettura della minuta dell’atto di ammissione e recesso di Soci che la Società dovrà in breve stipulare in confronto del Socio uscente Sig.r Strazza, e dei nuovi soci che gli subentrano, dice che in detto atto si deve ben anche far constare dei diritti di voto dei Soci nuovi e vecchi. Invita perciò l’assemblea a deliberare in proposito per sua norma.

 

Dopo uno scambio di idee fra i Soci e qualche discussione, viene dall’Assemblea approvato ad unanimità il seguente ordine del giorno proposto dall’Avv. Campanari:

 

“Nella deliberazioni Sociali, a partire dal 1 Gennaio 1896, sarà accordato ai Signori Soci il diritto di un voto per ogni £ 50,000 di capitale conferito, escluse le frazioni.”

“Nessun Socio però, per sé o per rappresentanza, potrà avere diritto a più di dodici voti.” [n.d.c.: l'ordine del giorno è scritto da una mano diversa]

 

In base alla premessa deliberazione il D.r Strambio completa, seduta stante, la minuta dell’Atto, e ne dà lettura all’Assemblea che lo approva.

 

L'assemblea stabilisce che le spese dell’atto da stipulare debbano stare a carico dei nuovi Soci in proporzione dei rispettivi conferimenti, ma conviene col D.r Strambio che di ciò sia a tacersi nell’Atto, a difesa contro eccessive ed ingiuste fiscalità.

 

Avv. Campanari ─ partecipa che i Soci saranno informati in breve del giorno e dell’ora per la stipulazione definitiva dell’Atto ⎼ e ringrazia a nome di tutti il D.r Strambio per la valida opera prestata.

 

Ing. Brentano = passando alla seconda parte dell’ordine del giorno, dà ragione della sua proposta. Dopo viva discussione, a cui prendono parte tutti i Soci, l’Avv. Campanari propone all’Assemblea la seguente deliberazione:

 

“In omaggio ai desideri espressi dal Sig.r Ing. Cav. Luigi Brentano, i Soci deliberando sulla proposta dal medesimo fatta, acconsentono che nei rapporti interni della Società i Signori Emilio, Pompeo, Giuseppe e Amalia Ricordi maritata Brentano, assegnatari della quota di accomandita del fu Comm. Tito Ricordi, abbiano ad essere considerati come soci singoli, a condizione che i medesimi signori sopranominati abbiano per tutta la durata dell’attuale società a mantenere un’unica rappresentanza nella persona del predetto Ing. Brentano e come al patto 7.mo dell’istromento 3 Ottobre 1887 ⎼ rogito Strambio ⎼ si impegn [n.d.c.: le due parole sono evidenziate dentro un rettangolo, probabilmente per indicare che l'estensore del verbale aveva saltato le parole 'e che alla sua volta l'Ing. Brentano']  e che alla sua volta l’Ing. Brentano si impegni a mantenere la detta rappresentanza come sopra.[”]

“A far tempo dal 1 luglio 1895 sarà aperta a ciascuno dei prenominati signori una partita individuale nei libri di amministrazione della ditta G.Ricordi & C. ritenendosi chiusa col 30 Giugno 1895 la loro partita collettiva.[“]

“Per quanto concerne il diritto di voto nelle deliberazioni sociali, il S.r  Ing Brentano si rimette a quanto verrà stabilito nell’atto di recesso ed ammissione di soci che dovrà stipularsi in breve.[“]

 

La premessa deliberazione è approvata all'unanimità.

La seduta è levata ad ore 22,30.

 

Francesco Gnecchi

Giuseppe Pisa

Ing. Luigi Brentano

Achille Riva

[manca la firma di Luigi Erba]",negative,negative,negative,sadness
365,CLET002733,15.0,3.0,1896.0,,copialettere,Calabi,Alessandro,"Seduta del 15 Marzo 1896

Ordine del giorno: Comunicazioni di trattative per transazione Causa Sonzogno - Notizie relative alle filiali di Londra e Parigi.

 

Presenti = Giulio Ricordi - Giuseppe Pisa - Cav. Francesco Gnecchi anche in rappresentanza del Fratello Antonio - Ing. Cav. Luigi Brentano - Ing. Achille Riva in rappresentanza del S.r Antonio Ricordi - Nob. Luigi Origoni - Cav. Erminio Bozzotti.

È pure presente l’Avv. U. Campanari consulente legale della Ditta.

 

La seduta è aperta alle ore 13.

 

Leggesi e si approva il verbale della precedente seduta. L’Avv. Campanari, per invito del Gerente, espone lo stato delle cause Sonzogno ed accenna alle trattative di componimento amichevole precorse fra l’Ing. Brentano, nell’interesse della ditta, e il S.r Carlo Antongini in rappresentanza del S.r Sonzogno. Dice che in seguito a tali trattative vennero fatte da parte di Sonzogno delle proposte concrete di transazione, le quali si riassumono essenzialmente nella offerta di £ 60/m ⎼ per noli, abusive ristampe e danni e nel riconoscere che sono di esclusiva proprietà della ditta G. Ricordi e C., sia in proprio, sia in rappresentanza altrui, le quattro opere per le quali pende ricorso avanti la Cassazione di Roma. Tali proposte vennero in massima già accettate dal Liceo Musicale di Pesaro e dalla Ditta Cottrau di Napoli e pajono accettabili anche alla nostra ditta.

 

L’Assemblea, ritenuto che il pagamento delle £ 60/m ⎼ debba essere effettuato alla firma dell’atto di transazione, si augura che questa possa aver luogo in breve.

 

Il Gerente a questo punto fa intervenire alla seduta il S.r A. Calabi, capo dell’ufficio di contabilità, per esporre lo stato della filiale di Londra da lui rilevato nella sua recente visita colà. Dalle notizie fornite dal S.r Calabi risulta che per l’infedeltà, lungamente ed abilmente mascherata, del gerente di Londra S.r Bossetti, ora licenziato, la filiale ha avuto un danno tuttora scoperto di circa sterline £ 1700. Il S.r Calabi informa poi delle pratiche fatte per procedere giudizialmente contro il S.r Bossetti.

 

Gerente = annuncia d’avere già scelto un personale di sua piena fiducia da sostituire al S.r Bossetti in qualità di semplice direttore e si ripromette dalla nuova direzione un migliore avvenire per quella importante filiale. Comunica inoltre che in seguito ai pessimi risultati della filiale di Parigi, dovuti alla nessuna attività di quel Gerente Sig.r Rabourdin, ha potuto dopo lunghe pratiche indurre lo stesso Rabourdin a dimettersi, senza pretesa del compenso spettantegli per contratto. Urge pertanto provvedere a riorganizzare quella filiale e ritornando ora il S.r Calabi a Londra, gli ha dato incarico di ritirare dal S.r Rabourdin i conti della cessata gestione.

 

Il Socio Pisa dichiararsi disposto, mediante l’opera de’ suoi corrispondenti di Parigi, di ajutare il Gerente circa alle informazioni delle persone che si proporranno alla Direzione di quella filiale, e il Gerente accetta ringraziando.

La seduta è levata alle ore 15.

 

Francesco Gnecchi

Giuseppe Pisa

Achille Riva

Erminio Bozzotti

Luigi Brentano

Giulio Ricordi",negative,negative,negative,fear
379,CLET002734,15.0,11.0,1896.0,,copialettere,Erba,Luigi,"Seduta del 15 Novembre 1896

Ordine del giorno: Bilancio 1895-96 = e relative deliberazioni.

 

Presenti: Giulio Ricordi - Ing. Cav. Luigi Brentano - Giuseppe Pisa - Cav. Franco Gnecchi anche in rappresentanza del fratello Antonio - Cav. Erminio Bozzotti - Ing. Achille Riva in rappresentanza del S.r Antonio Ricordi.

 

La seduta è aperta alle ore 14.

 

Si legge e si approva il verbale della seduta precedente. Il Gerente legge la sua relazione intorno al Bilancio 1895 - 96. L’Assemblea approva la relazione e la proposta di pagare al Com. Luigi Erba un'altra rata di £ 50/m. in a conto del di lui credito, visto la comodità di cassa.

 

Gnecchi F.o = raccomanda che prima di assumere impegni gravosi per l’acquisto di nuove opere, si spingano innanzi delle pratiche per la prolungazione della Società.

 

I Signori Soci approvano tale proposta.

 

Dopo qualche schiarimento intorno al Bilancio, e raccomandazioni riguardo alle maggiori economie possibili, l’Assemblea approva il Bilancio 1895-96 all’unanimità.

 

La seduta è levata alle ore 16.

 

Erminio Bozzotti

Francesco Gnecchi

Luigi Brentano

Achille Riva

Giulio Ricordi",negative,neutral,negative,sadness
388,CLET002735,14.0,4.0,1897.0,,copialettere,Erba,Luigi,"Seduta del 14 Aprile 1897

Ordine del giorno: Comunicazione di proposta del M.o Barone Alberto Franchetti relative ai suoi contratti colla ditta.

 

Presenti: Giulio Ricordi - Ing. C.e Luigi Brentano - S.a Laura Ricordi - Antonio Ricordi - Cav. Francesco Gnecchi - Cav. Erminio Bozzotti anche in rappresentanza del Comm. Luigi Erba - Avv. U. Campanari.

 

La seduta è aperta ad ore 14. Si approva il verbale della antecedente seduta.

 

Gerente = comunica una proposta-compromesso del M.o Franchetti concernente la cessione della di lui opera Il Sig.r di Pourceaugnac e relative modificazioni ai contratti preesistenti.

 

Avv.o Campanari dà dettagliate spiegazioni in proposito.

 

Gerente = fa rimarcare le continue difficoltà messe innanzi dal M.o Franchetti per l’osservanza dei contratti colla ditta, cominciando da quelle riflettenti i libretti, accettati, rifiutati ⎼ ma pur troppo non crede dover ricorrere a vie legali, ciò che irriterebbe il Maestro, senza riuscire a qualcosa di utile per la Ditta. Tuttavia non crede conveniente accettare la nuova proposta, per la quale si limitò a fare un semplice compromesso. D’accordo coll’Avv. Campanari avrebbe conglobato in uno i vari contratti Franchetti.

 

Avv. Campanari comunica i termini principali di questo nuovo contratto, il quale crede tuteli nel miglior modo possibile gli interessi Sociali.

 

I Soci deliberano di non accettare il compromesso col M.o Franchetti, ed incaricano il Gerente e l’Avv. Campanari di attenersi al progetto ora esposto e di tradurlo in atto.

 

La seduta è sciolta alle ore 15 e 30.

 

Erminio Bozzotti

Francesco Gnecchi

Luigi Brentano

Antonio Ricordi

Giulio Ricordi

Achille Riva

 

 ",negative,negative,negative,sadness
398,CLET002736,14.0,11.0,1897.0,,copialettere,Erba,Luigi,"Seduta del 14 Novembre 1897

Ordine del giorno: Relazione intorno al Bilancio Sociale 1896-97 e relativa discussione.

 

Presenti = Giulio Ricordi - Cav. Francesco Gnecchi per se e in rappresentanza del fratello Antonio - Ing. Cav. Luigi Brentano - Ing. Achille Riva in rappresentanza del S.r Antonio Ricordi - Rag. Cav. Pietrasanta in rappresentanza del Comm. Luigi Erba - Cav. Erminio Bozzotti - Nob. Luigi Origoni.

Presenzia anche l’Avv. U. Campanari consulente legale della Società.

 

La seduta è aperta alle ore 14.

 

Si legge e si approva il precedente verbale.

 

Il Gerente dà lettura della relazione a corredo del Bilancio 1896-97 già distribuito ai S.ri Soci da 15 giorni.

Il Sig.rGnecchi = si congratula per quanto ha felicemente operato all’estero l’Ing. Tito Ricordi, ma visto che perciò le Officine restano prive per lungo tempo del proprio direttore, domanda se non sia il caso di provvedere a un altro direttore stabile.

 

Ricordi: non crede ciò necessario: in caso d’assenza dell’Ing. Tito Ricordi, il personale esistente può benissimo dare passo agli impegni ordinari, e per quelli straordinari si fa capo al Gerente: si potrà vedere in avvenire, qualora le assenze del direttore si verificassero più sovente, ma intanto si può risparmiare la spesa di un nuovo emolumento, senza recar danno al regolare andamento delle officine. Vi sono poi degli studi a farsi intorno alle edizioni, pei quali sarà opportuna la presenza alle officine dell’Ing. Ricordi.

 

Gnecchi ─ Desidera notizie intorno alla filiale di Parigi.

 

Ricordi ─ Gli affari sono affidati al secondo impiegato, il quale li disimpegna assai meglio del licenziato Signor Rabourdin. Rammenta la seduta che si tenne col Signor Costallat di Parigi, i relativi progetti, fra cui quello di un sindacato di editori: aspetta di conoscerne i risultati.

 

Brentano = richiama l’attenzione sull’andamento dell’Archivio teatrale, pel quale si ebbe nel decorso esercizio uno scarto ed un deprezzamento maggiore del normale: opina perciò che la copisteria debba essere maggiormente sorvegliata.

 

Ricordi = terrà conto di tale osservazione e vedrà se vi saranno provvedimenti a prendersi.

 

Pietrasanta = loda il modo di tenuta dei libri nell’Ufficio di ragioneria.

 

Campanari = a richiesta dell’assemblea, dà ragguagli intorno l’andamento della causa Leoncavallo ⎼ ne tesse gli antecedenti ⎼ e conclude essere evidente l’inadempienza da parte del Maestro Leoncavallo degli obblighi assunti.

La sentenza è imminente.

Pietrasanta = in proposito espone qualche concetto confidenziale, che impressiona l’Assemblea.

 

Dopo di ciò il Bilancio è approvato all’unanimità con plauso al Gerente.

La seduta è levata alle ore 14,45.

 

p.p. Comm. Luigi Erba R. Pietrasanta

Erminio Bozzotti

Luigi Brentano

Francesco Gnecchi

Giulio Ricordi

Luigi Origoni",negative,negative,negative,sadness
413,CLET002737,30.0,3.0,1898.0,,copialettere,Erba,Luigi,"Seduta del 30 Marzo 1898

Ordine del giorno: Sottoscrizione d’azioni della Società per l’esercizio triennale del Teatro alla Scala.

 

Presenti: Giulio Ricordi - Ing. Cav. Luigi Brentano - Nob. Luigi Origoni - Rag. Cav. Pietrasanta in rappresentanza del Comm. Luigi Erba - Cav. Erminio Bozzotti - Laura Ricordi - Cav. F. Gnecchi per se e pel fratello Antonio - Antonio Ricordi.

 

[n.d.c.: l’ora di inizio della seduta non è stata inserita]

 

 

 

Ricordi ─ da informazioni generali in merito alla proposta di cui all’ordine del giorno: personalmente sarebbe contrario alla sottoscrizione, in quanto che gli affari della ditta si esplicano su tutti i teatri, pel che si potrebbe creare un precedente oneroso.

 

Bozzotti = dà le ragioni per cui crede si debba sottoscrivere, visto l’importanza speciale del Teatro che si vuole riaprire: crede che l’astensione della Ditta non sarebbe opportuna e decorosa.

 

Dopo altra discussione l’assemblea delibera all’unanimità di sottoscrivere per numero venti azioni.

 

La seduta è levata ad ore 14,45.

 

p.p. Comm. Luigi Erba R. Pietrasanta

Luigi Origoni

Erminio Bozzotti

Luigi Brentano

Giulio Ricordi

Francesco Gnecchi",negative,negative,negative,fear
423,CLET002738,15.0,1.0,1899.0,,copialettere,Erba,Luigi,"Seduta del 15 Gennaio 1899

Ordine del giorno: Relazione del Gerente intorno al Bilancio 1897- 98 –

Eventuale discussione - Votazione.

 

Presenti: Giulio Ricordi - Cav. Francesco Gnecchi - S.r Antonio Gnecchi - Ing. Cav. Luigi Brentano - Rag. Cav. R. Pietrasanta in rappresentanza del Comm. Luigi Erba - S.r Giuseppe Pisa - Cav. E.o Bozzotti - L’Ing. A. Riva, procuratore del S.r Antonio Ricordi scusa la propria assenza.

Assiste il Consulente legale Avv. U. Campanari.

 

La seduta è aperta alle ore 13 e 45.

 

Leggonsi ed approvansi i verbali delle sedute 14 Novembre 1897 e 30 Marzo 1898.

Il Gerente dà lettura della sua Relazione intorno al Bilancio 1897- 98.

 

Bozzotti: propone il più largo encomio all’Ing. Tito Ricordi per le di lui prestazioni nella messa in scena dell’opera Iris alla Scala.

 

Gnecchi: fa osservazioni intorno all’aumento del Magazzino edizioni, cui risponde esaurientemente il Gerente.

 

Pietrasanta: come già fece l’altro anno, loda la tenuta della contabilità: raccomanda gli inventari, anche delle Case filiali.

 

Ricordi: divide l’opinione in merito all’utilità degli inventari: osserva, tuttavia, la difficoltà di attuarli e la grave spesa che importano: ma non mancherà certo di fare gli inventari appena appena le occasioni siano propizie.

 

Gnecchi: domanda cosa intendesi di fare per gli impegni che si dovessero  assumere, visto che la Società sta in breve per entrare in liquidazione.

 

Pisa: propone di invitare il Gerente a studiare una combinazione per il prolungamento della attuale Società ⎼ convocando perciò i Soci in una prossima seduta.

 

Ricordi: spera di convocare pel prossimo Aprile, al più tardi.

 

Si approva ad unanimità il bilancio, con plauso al gerente ⎼ che ringrazia.

 

La seduta è levata alle ore 15.

 

p.p. Comm. Luigi Erba R. Pietrasanta

Giulio Ricordi

Luigi Brentano

Erminio Bozzotti

Francesco Gnecchi

Giuseppe Pisa",negative,negative,negative,sadness
435,CLET002739,3.0,6.0,1899.0,,copialettere,Ricordi,Giulio,"Seduta del 3 Giugno 1899

Ordine del giorno = Proposta di acquisto d’area confinante colle officine di P.ta Vittoria per costruzione di fabbricato ad uso Magazzino e Copisteria.

 

Presenti: Giulio Ricordi - Ing. Cav. Luigi Brentano anche in rappresentanza Antonio Ricordi - Giuseppe Pisa - Cav. Erminio Bozzotti - Francesco Gnecchi anche in rappresentanza di Antonio Gnecchi.

 

La seduta è aperta alle ore 15,45.

 

Il Gerente espone i motivi pei quali crede conveniente il proposto acquisto e il relativo trasloco della Copisteria e del Magazzino.

 

Dopo alcune osservazioni dei Signori Pisa e Gnecchi, i presenti fanno una visita ai locali attualmente occupati dal Magazzino edizioni e dalla Copisteria. In seguito a tale ispezione, si ammette l’utilità del proposto acquisto d’area.

 

Brentano = chiede se si è pensato già a qualche progetto e preventivo.

 

Ricordi = risponde di sì, ma che desidererebbe che tutta la spesa complessiva rimanesse entro un limite tale da non riuscire gravosa in confronto dell’attuale spesa di affitto.

 

Gnecchi = domanda se è necessario comunicare subito il fabbricare.

 

Risponde il Gerente di no ⎼ che in ogni caso prima radunerà i Signori Soci, sia per esporre loro il preventivo, sia per prendere quei provvedimenti finanziari che potessero essere del caso. Intanto, qualora l’acquisto venga approvato, la Cassa Sociale può disporre del capitale occorrente.(*)

In seguito a ciò, il Gerente è autorizzato a passare all’acquisto proposto.

La seduta è levata ad ore 17.

 

(*) Avverte che il Cav. Pietrasanta ha, nell’interesse del Comm. Erba, approvato l’acquisto. G[iulio] R[icordi].

 

Luigi Brentano

Erminio Bozzotti

Giulio Ricordi

Francesco Gnecchi

Giuseppe Pisa

 ",negative,negative,negative,fear
442,CLET002740,12.0,11.0,1899.0,,copialettere,Erba,Luigi,"Seduta del 12 Novembre 1899

Ordine del giorno: Relazione del Gerente intorno al bilancio 1898-99 ed eventuali deliberazioni - Relazione dell’Ing. Tito Ricordi intorno alle officine.

 

Presenti: Giulio Ricordi - Giuseppe Pisa - Cav. Francesco Gnecchi anche in rappresentanza Antonio Gnecchi - Rag. Cav. Pietrasanta in rappresentanza del Comm. Luigi Erba - Cav. Erminio Bozzotti - Nob. Luigi Origoni - Ing. Cav. Luigi Brentano.

 

La seduta è aperta alle ore 14.

 

Si dà lettura dei verbali 15 Gennaio e 3 Giugno 1899 ⎼ che vengono approvati.

 

Il Gerente legge la propria relazione intorno al Bilancio 1898-99 ⎼ si apre la discussione, alla quale prendono parte tutti i Soci presenti.

Il Sig.r Franc.o Gnecchi esprime il desiderio che il Gerente levi dalla relazione stessa un periodo designato: al che il Gerente si oppone, dichiarando che detto periodo riproduce esattamente il di lui modo di vedere. D’altra parte, trattandosi ora di bilancio non crede opportuno discutere in proposito.

Il Bilancio viene approvato all’unanimità.

 

Si invita l’Ing. T.° Ricordi ad intervenire alla seduta: in seguito a che lo stesso dà lettura di un dettagliato rapporto intorno all’andamento delle Officine e di un rapporto intorno al progetto pel nuovo fabbricato per Magazzino e Copisteria. Intorno al preventivo chiedono informazioni i Soci S.ri Pisa e Gnecchi.

 

Il Gerente dice che in merito terrà poi altra seduta. I due rapporti vengono approvati all’unanimità. La seduta è levata alle ore 16,15.

 

Letto, approvato e sottoscritto il presente verbale fatta avvertenza che le modifiche di esso richieste dai Soci S.ri Gnecchi e Rag. Pietrasanta (rapp.a Erba) sono contenute nel verbale della seduta 17 Giugno 1900.

 

Erminio Bozzotti

Francesco Gnecchi

Giulio Ricordi

Giuseppe Pisa

p.p. Comm. Luigi Erba

Pietrasanta",negative,negative,negative,sadness
453,CLET002741,4.0,3.0,1900.0,,copialettere,Erba,Luigi,"Seduta del 4 Marzo 1900

Ordine del giorno: Autorizzazione al Gerente per eventuali provvedimenti finanziari relativi al nuovo fabbricato in Viale Vittoria.

 

Presenti: Giulio Ricordi, Giuseppe Pisa, Cav. Francesco Gnecchi anche in rappres.a del fratello Antonio, Cav. Rag. Pietrasanta in rappresentanza del Comm. Erba - Avv.o U. Campanari in rappresentanza Eredi fu Antonio Ricordi.

 

La seduta è aperta alle ore 13.45.

 

Il Gerente espone che tra breve si darà principio al nuovo fabbricato: ripete le quistioni di massima già esposte ai Signori Soci per quanto riflette la spesa relativa. Osserva che la ditta ha sempre fatto fronte a qualsiasi impegno ordinario e straordinario coi mezzi proprî, e senza ricorrere al credito e ciò quantunque non si disponga di alcun capitale roulant. Spera suddividere in 2 esercizi, e quindi poter provvedere al fabbisogno di cassa colle risorse ordinarie. Tuttavia le circostanze generali esercitano ora una grande influenza sui materiali di fabbrica, di cui alcuni segnano aumento del 40%. Perciò anche i più prudenti preventivi possono subire alterazioni impreviste.

 

Intanto comunica alcuni dati generali:

Costruzione di fabbricato ad uso Magazzino e Copisteria, escluso quanto più sotto segnato ⎼ £ 103,000.

Sperasi risparmiare copertura Redefossi, perché non occorrendo nuovo ponte d’accesso alla proprietà, qualora sia possibile scaricare la fogna dei due fabbricati sotto l’attuale ponte, il Municipio non avrebbe alcun diritto di farci coprire i 100.m di fronte al canale.

 

Spese, in massima: Fabbricato £103,000 - Calorifero a bassa pressione £7,000 - Impianto luce elettrica £ 4,000 - Montacarichi elettrici £ 7,000 - Trasporti e riordinamento Magazzino e copisteria £ 20,000 - Ampliamento attuale magazzino lastre per locale di disegnatori, latrine e rimessa del furgone £ 10,000 - Fognatura generale £ 6,000. Totale £ 157,000

 

Qualora gli esercizi futuri si compiano in condizioni normali, il Gerente si lusinga che le risorse di cassa sieno sufficienti ⎼ tuttavia non si possono a priori scartare circostanze eccezionali imprevedute, perciò domanda ai S.ri Soci autorizzazione per effettuare quei provvedimenti finanziari che potessero occorrere, e nel modo più decoroso per la ditta.

 

Dopo aver chiesti alcuni schiarimenti, il Gerente viene, all’unanimità, autorizzato a quanto sopra.

 

Il Sig.r Rag. Pietrasanta, dietro richiesta del Gerente verifica il numero di voti presenti: sono 34, sul totale di 53 ⎼ la maggioranza essendo di 27, risulta quindi perfettamente valida e regolare la votazione.

 

Il Gerente ringrazia.

La seduta è sciolta ad ore 14.30

 

Giuseppe Pisa

Francesco Gnecchi

p.p. Comm. Luigi Erba

Pietrasanta

Giulio Ricordi",negative,negative,negative,sadness
461,CLET002742,17.0,6.0,1900.0,,copialettere,Boito,Arrigo,"Seduta del 17 Giugno 1900

Ordine del giorno: Discussione relativa all’applicazione delle norme previste dal nuovo contratto di società - Comunicazioni urgenti della Gerenza.

 

Presenti: Giulio Ricordi - Ing.e Luigi Brentano per se e suoi rappresentati e con delegazione della S.a Paolina Quinterio Brentano e del S.r Cav. Emilio Ricordi - Rag. Cav. R. Pietrasanta procuratore del Comm. Luigi Erba - Giuseppe Pisa- Cav. Erminio Bozzotti - Cav. Francesco Gnecchi con delegazione del fratello Antonio Gnecchi - Laura Ricordi Giulini - Nob. Luigi Origoni - Cav. Rag. Paolo Cardani per Eredi Antonio Ricordi e con delegazione Ing. Achille Riva, procuratore Pompeo Ricordi - Avv. Umberto Campanari per Eredi Antonio Ricordi.

 

La seduta è aperta alle ore 13,45

 

Data lettura del verbale 12 Novembre 1899 il Cav. F. Gnecchi osserva che in detto verbale non è precisamente indicato quanto egli ebbe a rispondere sulle osservazioni allora fatte dal Gerente in merito al nuovo Atto Sociale: come fece allora opposizione a quanto disse il Gerente ora vi insiste intendendo che il Gerente abbia a chiarire e specificare le sue riserve.

 

Alle istanze si associa pure il Cav. Pietrasanta che ebbe a fare nella seduta del 12 nov. le medesime osservazioni del Socio Gnecchi

Il verbale della seduta 12 nov. 1899 viene quindi approvato intendendo come parte integrante ed integrale di esso l’osservazione del Socio Gnecchi F.

 

Si dà lettura del verbale della seduta 4 Marzo 1900 che viene approvato senza osservazione.

 

Aperta la discussione sull’ordine del giorno il Gerente chiede spiegazioni in ordine alla rappresentanza degli eredi Amalia Brentano specialmente per quanto concerne la votazione.

 

L’Ing. Brentano risponde: per istrumento 7 Aprile 1900 a rogito Menelozzi la quota di Lire 280,000 già assegnata alli Eredi della S.ra Amalia Brentano venne suddivisa nel modo seguente:

£ 80,000 ⎼ S.ra Paolina Brentano Quinterio

£ 90,000 ⎼ S.ra Margherita Brentano Brentano

£ 90,000 ⎼ S.ra minorenne Cristina Brentano

di tutti la rappresentanza in ordine al voto spetta ad esso S.r Cav. Ing. Brentano.

 

Riconosciuto così che il capitale è rappresentato per oltre due terzi, si passa alla

discussione dell’ordine del giorno.

 

Il Gerente ripete le riserve fatte nella sua relazione del 12 novembre 1899 per quanto concerne le innovazioni al patto sociale. Egli ravvisa un grave pericolo per l’interesse della ditta nell’art.o 16.mo che concerne il trapasso di azioni ad estranei alla Società. Dà su questo punto le più esaurienti spiegazioni.

 

Gnecchi trova intempestive le riserve del Gerente.

 

Brentano trova che vi è sufficiente garanzia nell’esenzione del trapasso a terzi lasciando l’art.o16 così com’è.

 

Origoni è di contrario avviso.

 

Pisa domanda se sia possibile modificare il contratto Sociale ed in quale modo.

 

Ricordi afferma ciò essere possibile e propone un emendamento all’art.o 16.mo nel senso che il trapasso delle azioni non possa avvenire se non coll’approvazione di tutti i Soci.

 

Pietrasanta ricorda che egli stesso erasi precedentemente dimostrato del medesimo avviso.

 

Dopo discussione alle quale prendono parte tutti i Soci viene votato ad unanimità la modificazione del primo comma dell’art.o 16.o in questi sensi.

“Scaduto il termine d’opzione, la cessione ad estranei non sarà operativa se non sia approvata dai voti di tre quarti dei Soci. Tale voto potrà essere trasmesso per iscritto al Gerente.”

 

I Soci incaricano il Gerente a che tale modificazione abbia ad essere eseguita nei modi di legge. Il Gerente continua le sue osservazioni in ordine alle innovazioni portate dalla scrittura addizionale al contratto Sociale e specialmente per quanto concerne il chiesto aumento di capitale Sociale o meglio il cambiamento del conto corrente ora esistente a favore dei soci, in capitale sociale.

Enumera gli inconvenienti che deriverebbero da tale operazione.

 

Pietrasanta approva i concetti del Gerente e dichiara che egli fu sempre contrario al cambiamento del conto corrente in capitale sociale.

 

Gnecchi è pure del medesimo avviso. Ritiene anzi sarebbe regola di buona amministrazione il provvedere alla restituzione ai Soci delle somme accreditate loro in conto corr/. quando le circostanze di cassa lo permettessero.

 

Il Gerente dichiara che ciò fu soggetto di studio da parte sua e che anzi era sua intenzione di fare codesta proposta ai Soci.

 

L’Assemblea dopo ciò delibera di abbandonare il concetto di aumento di capitale sociale ritenendolo inopportuno e contrario agli interessi dell’azienda. Rimane quindi fermo il conto corrente dei Soci quale risulta dalla scrittura 27 Giugno 1899 ⎼ della quale per effetto della suindicata deliberazione resta abrogato e annullato l’articolo terzo.

 

Il Gerente muove osservazione in ordine a quanto si chiedeva coll’art.o  4° della suindicata scrittura 27 Giugno 1899, e cioè che dovesse a spese della Società operarsi in capo alla stessa il trapasso degli immobili in Viale P.ta Vittoria a N° 21 ora intestati al nome del Comm. Giulio Ricordi. Egli trova più che giusto che tale trapasso abbia ad essere effettuato: osserva però che non sarebbe opportuno caricare il bilancio dell’anno corrente della spesa necessaria per tale trapasso, in vista delle spese straordinarie che si resero indispensabili nel corrente anno.

 

I Soci, trovando fondata codesta osservazione danno facoltà al Gerente di sospendere l’operazione di cui sopra pel corr. anno, fatta avvertenza però che la medesima debba essere immancabilmente eseguita nel prossimo anno 1901.

 

Il Gerente chiede autorizzazione per entrare in trattative col M.o Arrigo Boito per l’acquisto dell’opera Nerone ⎼ chiede inoltre autorizzazione di trattare anche col M.o Giacomo Puccini per una o due opere nuove. Dà su ciò le necessarie spiegazioni.

 

I Soci, ad unanimità, accordano la chiesta autorizzazione.

 

Si prevede alla nomina del Consiglio di Vigilanza a termini dell’art.10° della Scrittura 27 Giugno 1899 di proroga della Società.

 

Vengono eletti i Signori: Bozzotti Cav. Erminio - Pietrasanta Cav. Rinaldo - Origoni Nob. Luigi.

p. Eredi di Antonio Ricordi A.to. Umberto Campanari

Giuseppe Pisa

Luigi Origoni

Erminio Bozzotti

p.p. Comm. Luigi Erba Pietrasanta

Luigi Brentano

Laura Giulini Ricordi

Giulio Ricordi",negative,negative,negative,sadness
483,CLET002743,14.0,11.0,1900.0,,copialettere,Ricordi,Emilio,"Seduta del 14 Novembre 1900

Ordine del giorno: Presentazione del bilancio 1899-900 e relativa relazione del Gerente - Discussione ed eventuale approvazione del bilancio suddetto - Disposizione ed eventuale approvazione del bilancio suddetto - Disposizione di pagamento del dividendo pel successivo giorno 15 novembre.

 

Presenti: Giulio Ricordi - Laura Ricordi Giulini - Rag. Pietrasanta per procura Comm. Luigi Erba - Ing. Cav. Luigi Brentano in rappresentanza anche Emilio e Pompeo Ricordi - Giuseppe Pisa - Cav. Erminio Bozzotti - Cav. Francesco Gnecchi anche per Antonio Gnecchi - Giuseppe Ricordi - Avv. Campanari per eredi Antonio Ricordi. Si apre la seduta alle ore 20,30.

 

Si dà lettura del verbale della seduta 17 Giugno 1900 che viene approvato e sottoscritto.

Il Gerente legge la relazione intorno al bilancio 1899-900: Si approva all’unanimità detta relazione con plauso al Gerente, il quale ringrazia ed avverte che il dividendo è esigibile domani, presso la Cassa Sociale, dalle ore 13 alle 16.

 

Quindi il Gerente risponde ad alcune interrogazioni dei signori soci e prende nota dei seguenti desideri espressi:

 

⎼ dal S.r Ing. Brentano = che consiglia maggiore ammortamento del mobilio, in vista del deprezzamento generale ad esso relativo.

 

⎼ dal Rag. Pietrasanta = che raccomanda gli inventari anche nelle filiali.

 

La seduta è levata alle ore 22.

 

Francesco Gnecchi

p. eredi Antonio Ricordi Umberto Campanari

Erminio Bozzotti

Giulio Ricordi

p.p. Comm. Luigi Erba Pietrasanta",negative,negative,negative,fear
497,CLET002744,6.0,7.0,1901.0,,copialettere,Ricordi,Giuseppe,"Seduta del 6 Luglio 1901

Ordine del giorno: Relazione dell’Ing.e Tito Ricordi relativamente alle opere Wagner: stato attuale cogli editori Tedeschi: Proposte del Gerente in ordine alle suddette opere ed al commercio della musica in Germania ed Austria - Ungheria.

 

Presenti: Giulio Ricordi - con procura della S.ra Laura Ricordi Giulini Rag. R. Pietrasanta in rappresentanza Comm. Luigi Erba -Rag. Cav. Cardani - con procura S.r Pompeo Ricordi - Nob. Luigi Origoni con procura S.r Ing. Luigi Brentano - Cav. Erminio Bozzotti - Giuseppe Pisa - S.r Quinterio in rappresentanza della moglie Paolina Quinterio Brentano - Gnecchi Comm. Francesco - Seduta aperta alle 13.

 

Si dà lettura del verbale della precedente seduta il quale viene approvato e sottoscritto.

 

Il Gerente informa l’Assemblea che, in seguito alle due sedute 29 Aprile e 1° Luglio anno corrente tenute col Consiglio di Vigilanza, si è deliberato di invitare ad adunanza i Signori Soci, al fine di deliberare su quanto è portato nell’ordine del giorno relativo.

 

L’Ing. Tito Ricordi è invitato a prendere parte alla seduta: in seguito a che lo stesso dà lettura della relazione già precedentemente fatta al Consiglio di Vigilanza e nella quale sono esposte le varie fasi per cui passarono le opere di Wagner in seguito alle intricate posizioni che la ditta Lucca lasciò alla ditta rilevataria in faccia agli editori tedeschi che vantavano diritti di priorità.

 

Il Gerente avverte che l’Ing. Ricordi si è recato espressamente in Germania, allo scopo di rinnovare e migliorare possibilmente le convenzioni prossime a scadere. Espone come la convenzione con Breitkopf & Härtel di Lipsia sia dannosa e come, valendosi del disposto della legge italiana che fissa in due periodi la proprietà della stampa, sia riuscito a persuadere i S.ri Breitkopf & Härtel a rinunciare ai due anni che ancora rimanevano all’esistente contratto, purché la ditta G. Ricordi e C. stabilisse in Lipsia una succursale per la vendita delle proprie edizioni.

 

Il Socio Pisa chiede spiegazioni circa agli impegni che si verrebbero ad assumere, spiegazioni che gli sono fornite dal S.r Pietrasanta e dall’Ing.e Ricordi.

 

Il Gerente conferma che il contratto attuale con Breitkopf è, per la nostra ditta, un lucro cessante ed un danno emergente ⎼ avverte che si sarebbe trovato la persona addatta a dirigere la succursale di Lipsia, cioè il S.r Carlo Schmidl, editore a Trieste, assai abile e stimato commerciante, dal quale si rileverebbe il fondo edizioni a patti conveniente e per nulla onerosi alla ditta.

 

A domande del Socio Comm. Gnecchi se il progetto esposto può causare forti spese, risponde il Rag. S.r Pietrasanta ed il Gerente, il quale fa conoscere come rilievo del Fondo Schmidl sarà fatto colle debite cautele.

 

In proposito interloquiscono anche gli altri Soci; i quali poi, all’unanimità cogli altri, autorizzano il Gerente a concludere col S.r Schmidl per la succursale da stabilirsi a Lipsia col prossimo 1902.

 

La seduta è chiusa alle ore 15,30

 

Erminio Bozzotti

Giuseppe Ricordi

p.p. Comm. Luigi Erba

Pietrasanta

Luigi Origoni

Giuseppe Pisa

Francesco Gnecchi

Gustavo Quinterio

Umberto Campanari

Giulio Ricordi",negative,negative,negative,sadness
516,CLET002745,17.0,11.0,1901.0,,copialettere,Ricordi,Emilio,"Seduta del 17 Novembre 1901

Ordine del giorno = Presentazione e discussione del bilancio 1900-901

Nomina dei Consiglieri di vigilanza, scadendo gli attuali.

 

Presenti = Giulio Ricordi, Gerente - Cav. Giuseppe Ricordi - Cav. Erminio Bozzotti anche in rappresentanza S.ra Maria Rossi Bozzotti - Com. Luigi Erba rappresentato dal Cav. Rag. Pietrasanta - Giuseppe Pisa - Com. Francesco Gnecchi anche in rappresentanza Antonio Gnecchi - Ing. Cav. Luigi Brentano in proprio ed in rappresentanza delle Signore Margherita e Cristina Brentano - Cav. Emilio Ricordi, rappresentato dall’Ing. Brentano - Cav. Rag.e Paolo Cardani in rappresentanza del Sig. Pompeo Ricordi - Rag. P. Cardani ed Avv. Umberto Campanari per gli Eredi Antonio Ricordi Sig.ra Laura Ricordi Giulini - Sig.r Gustavo Quinterio in rappresentanza signora Paolina Quinterio Brentano - Nob. Luigi Origoni.

 

La seduta è aperta alle ore 13.30.

 

Si dà lettura del verbale della precedente seduta che viene approvato e sottoscritto.

 

Il Gerente presenta il bilancio 1900-1901 per la relativa discussione ed avverte che nella seduta si devono nominare i tre Consiglieri di vigilanza per l’esercizio corrente.

 

Brentano ⎼ domanda in via pregiudiziale se i Soci si sono pronunciati sulle norme per la compilazione del bilancio.

 

Pietrasanta ⎼ risponde a nome del Consiglio di vigilanza giustificando il mancato interpello.

 

Brentano ⎼ accetta le ragioni addotte e limita la propria domanda alla quistione intorno alla erogazione degli utili.

 

Bozzotti ⎼ dichiara che su questo punto la commissione di vigilanza ha espresso formalmente il proprio voto in seguito alle osservazioni scritte dal Socio Signor Brentano: perciò invita il Gerente a dar lettura del voto del Consiglio di Vigilanza, che è del tenore seguente:

“Il consiglio di vigilanza vista la lettura 7 Novembre 1901 del Sig.r Ing.e Luigi Brentano: Visto le quistioni nella stessa proposte: Pur deplorando di non poter addottare i criteri di prudenza proposti d’accordo col Gerente per un fondo di rispetto per le oscillazioni di bilancio, ostandovi il disposto dell’art.o 6 dello statuto:

delibera:

di accettare la proposta del gerente nel senso di ripartire tutti gli utili derivanti dal bilancio al 30 giugno 1901 nei modi indicati dall’articolo 6, nonché però per ora venga pagato il solo otto per cento ed il residuo a giudizio del gerente e secondo le comodità di cassa. In vista di ciò fa istanza al gerente perché abbia a proporre quella modificazione allo statuto che sarà rispondente all’interesse dell’Azienda.”

Pietrasanta ⎼ dà spiegazioni intorno ai criteri seguiti negli ammortamenti, e ne sostiene la giusta misura.

 

Brentano ⎼ in seguito alle spiegazioni avute si dichiara soddisfatto delle deliberazioni del Consiglio di Vigilanza e del Gerente.

 

L’Assemblea approva quindi all’unanimità le proposte della Commissione di Vigilanza di cui sopra. In seguito il gerente dà spiegazioni intorno al bilancio 1900-901 ⎼ richiama l’attenzione sulla vendita delle edizioni la quale non prende quello sviluppo che si desidera: deve formare oggetto di speciale studio.

 

Pisa ⎼ chiede informazioni sulla filiale di Parigi.

 

Ricordi ⎼ informa minutamente in proposito: non è allarmato pei risultati: certamente sarebbe cento volte meglio non vi fosse alcuna passività, ma anche coi risultati attuali, si può essere soddisfatti in quanto che la filiale di Parigi è utilissima per le contrattazioni teatrali: gli utili, quindi, si percepiscono in forma diversa.

 

Pietrasanta: riferisce in dettaglio sulle varie categorie di bilancio e propone un voto di lode al Gerente ed all’Ing. Tito Ricordi.

 

Gnecchi: Si associa a tale proposta e crede farsi così interpreti dei colleghi.

 

Dopo ciò è messo in votazione il bilancio 1900, 901 e viene approvato all’unanimità.

Il Gerente avverte che si deve procedere alla nomina dei Consiglieri di Vigilanza.

Gnecchi, a nome degli altri consoci propone la riconferma dell’attuale Commissione di Vigilanza che viene ad unanimità confermata.

 

La seduta è levata alle ore 15 e 45.

 

Erminio Bozzotti

anche in rappresentanza della Baronessa Maria Rossi Bozzotti

p. Eredi Antonio Ricordi Umberto Campanari

Giuseppe Pisa

Luigi Origoni

Luigi Erba

Gustavo Quinterio

Francesco Gnecchi

Luigi Brentano

Giulio Ricordi",negative,negative,negative,fear
538,CLET002746,19.0,1.0,1902.0,,copialettere,Ricordi,Emilio,"Seduta del 19 Gennaio 1902

Ordine del giorno: Approvazione della scrittura portante le modificazioni agli articoli 6 e 16 del Contratto Sociale.

 

La seduta è aperta alle ore 14.

 

Presenti: Giulio Ricordi, Gerente - Rag. R. Pietrasanta in rappresentanza Comm. Luigi Erba - Giuseppe Pisa - Comm. Francesco Gnecchi - Cav. Erminio Bozzotti - Gustavo Quinterio, in rapp.a della moglie Paolina Brentano - Ing.e Luigi Brentano, anche in rapp. Emilio Ricordi - Avv. Campanari in rapp.a parte Eredi Ricordi.

 

Si dà lettura del precedente verbale che è approvato e sottoscritto.

 

Il Gerente avverte che in seguito al deliberato della seduta 17 Novembre 1901 ha fatto stendere un progetto di modifica agli art.i 6 e 16 del Contratto Sociale e prega l’Avv. Campanari a darne lettura.

 

In seguito a questa l’Ing.e Sig. Luigi Brentano fa alcune osservazioni, specialmente in merito ai diritti che possono spettare al Gerente .

 

Campanari ⎼ chiarisce la portata delle modificazioni proposte.

 

Pietrasanta ⎼ osserva che tale modificazioni, in quanto riflettono i diritti del Gerente non alterano affatto ciò che già è disposto dal Contratto Sociale.

 

Brentano ⎼ insiste nelle pre osservazioni.

 

Interloquiscono in proposito i Soci Pisa, Bozzotti, Origoni

 

Ricordi ⎼ a conciliare i dubbi dell’Ing. Brentano propone una aggiunta esplicativa, la quale è accettata all’unanimità. Con questa vengono approvate le modificazioni e si incarica il Gerente di farle tradurre in atto regolare da firmarsi dai Soci.

La seduta è levata alle ore 16.

 

p.p. Comm. Luigi Erba

Pietrasanta

Francesco Gnecchi

Erminio Bozzotti

Giuseppe Pisa

Gustavo Quinterio

Luigi Origoni

Giulio Ricordi",negative,negative,negative,sadness
550,CLET002747,16.0,11.0,1902.0,,copialettere,Ricordi,Emilio,"Seduta del 16 Novembre 1902

Ordine del giorno: Discussione ed approvazione del Bilancio 1901-902.

 

La seduta è aperta alle ore 14 ⎼ ma prima di farne la dichiarazione il Gerente invita l’Avv. Campanari, quale consulente legale della ditta a verificare se le procure dei Soci che non intervengono alla seduta sono regolari.

 

─ In rappresentanza della caratura indivisa Antonio Ricordi la quale, giusta l’art. 17 dello Statuto Sociale deve essere rappresentata da una sola persona benevisa ai Soci, si presenta il Socio Nob. Luigi Origoni, per delega avuta dal Cav. Emilio Ricordi, Giulio Ricordi e Rag. Dante Gaslini in rappresentanza degli altri coeredi Antonio Ricordi.

 

─ Lo stesso nob. Luigi Origoni, in rappresentanza del Socio Emilio Ricordi, per delega in calce alla lettera d’invito giusta l’art. 5 dello Statuto Sociale

 

─ Il Cav. Erminio Bozzotti, in rappresentanza della sorella Baronessa Rossi Bozzotti per regolare procura notarile.

 

─ Il Comm. Francesco Gnecchi in rappresentanza anche del Socio Antonio Gnecchi per delega in calce alla lettera d’invito giusta l’art. 5 dello Statuto Sociale.

 

─ Il Signor Gustavo Quinterio per la moglie Paolina Quinterio Brentano, per delega come sopra.

 

Inoltre intervengono, oltre il Gerente Giulio Ricordi i Signori Soci:

 

─ Giuseppe Pisa

─ Erminio Bozzotti

─ Francesco Gnecchi

─ Comm. Luigi Erba e per esso il suo Procuratore Generale Cav. Rag. Rinaldo Pietrasanta

─ Laura Ricordi Giulini

─ Origoni Nob. Luigi

 

Risulta quindi che sui 595 voti dei Soci, sono presenti o rappresentati voti 475.

Risultando valida, si dà principio alla seduta [illeggibile] il Gerente udito il parere del Consulente legale che ha constatato regolari le procure presentate.

 

Si dà lettura del verbale della precedente adunanza, che viene approvato.

 

Il Gerente presenta e mette a disposizione dei Soci il bilancio 1901-1902 e dà lettura relazione illustrativa del bilancio stesso. Quindi, dietro autorizzazione dei Soci, invita a prendere posto l’Ing. Tito Ricordi, il quale dà lettura della relazione intorno al Bilancio 1901-1902 riflettente le Officine.

I Soci, chiesti alcuni schiarimenti, approvano le due relazioni, tributando elogi al Gerente Giulio Ricordi nonché all’Ing. Tito Ricordi.

 

Apertasi la discussione sul bilancio questo viene approvato all’unanimità. In seguito viene riconfermato per l’esercizio 1902-903 l’attuale Consiglio di Vigilanza.

 

Il Gerente ringrazia i Signori Soci ed avverte che il pagamento del dividendo verrà fatto Martedì 18 corr/. dalla Cassa Sociale, dalle 14 alle 16, dietro presentazione delle relative ricevute.

 

La seduta è chiusa alle ore 16 e 45.

 

Francesco Gnecchi

Erminio Bozzotti

Giulio Ricordi

Luigi Erba

Giuseppe Pisa",negative,negative,negative,fear
567,CLET002748,29.0,11.0,1902.0,,copialettere,Ricordi,Emilio,"Seduta del 29 Novembre 1902

Ordine del giorno: Informazioni in merito a multa e conseguenti, a ricorso al Ministro delle Finanze e proposta per modificazioni al contratto Sociale.

 

Presenti: Giulio Ricordi gerente, nob. Luigi Origoni in proprio ed in rappresentanza degli Eredi Antonio Ricordi ed Emilio Ricordi, Comm. Francesco Gnecchi in proprio ed in rappresentanza del fratello Antonio, Cav. Erminio Bozzotti in proprio ed in rappresentanza della sorella Baronessa Maria Rossi Bozzotti, Comm. Luigi Erba, Sig.a Laura Ricordi Giulini, Sig. Gustavo Quinterio per la moglie S.a Paolina Brentano Quinterio.

 

La seduta è aperta alle ore 13,30.

 

Il Gerente dà comunicazione del ricorso da presentarsi al Ministero della Finanza in Roma per ottenere l’esonero dall’applicazione della tassa di circolazione sulle carature della ditta G. Ricordi & C. e relativa multa per omessa denuncia: fa inoltre rilevare oltre a tali gravami, quali altri toccherebbero alla ditta. Poiché nel ricorso si accenna a modificazioni di taluni patti Sociali, il Gerente crede opportuno interpellare i Signori Soci in ordine a questo punto.

 

Interloquiscono in proposito i Signori Pietrasanta [n.d.c.: il nome di Pietrasanta è cancellato, probabilmente perché alla seduta era presente il Comm. Luigi Erba che nelle precedenti sedute era stato rappresentato da Pietrasanta] Quinterio, Bozzotti, Gnecchi, Erba, Origoni ⎼ ed in seguito i Soci presenti aderiscono a che le modificazioni abbiano ad essere fatte ed in prova di ciò sottoscrivono il suindicato ricorso. Gli altri Soci non intervenuti fanno pervenire copia del ricorso colla rispettiva firma. In seguito a che il Gerente ritienesi autorizzato di presentare il ricorso come venne predisposto e di far studiare d’accordo colla Commissione di Vigilanza le modificazioni necessarie ai patti Sociali, ritenuto che risultano le adesioni dei Signori Pompeo Ricordi, Giuseppe Pisa, Comm. Luigi Erba, Erminio Bozzotti in proprio e per la sorella Baron.a Maria Rossi Bozzotti, In.e Cav. Luigi Brentano quale procuratore e rappresentante le fig.e Margherita Brentano Brentano e Cristina Brentano, Nob. Luigi Origoni e Rag. Dante Gaslini per la quota indivisa Eredi Antonio Ricordi, Gustavo Quinterio per la s.a Paolina Quinterio Brentano, Laura Ricordi Giulini, Comm. Francesco Gnecchi in proprio e pel fratello Antonio.

 

La seduta è levata alle ore ore [sic] 14,45.

 

─ Si approva anche la cancellatura qui retro [n.d.c.: la nota si riferisce alla cancellazione del nome 'Pietrasanta'].

 

Francesco Gnecchi

Erminio Bozzotti

Luigi Erba

Giulio Ricordi",negative,negative,negative,fear
585,CLET002749,17.0,2.0,1903.0,,copialettere,Ricordi,Emilio,"Seduta del 17 Febbraio 1903

Ordine del giorno: Modificazioni alla scrittura Sociale in base alle deliberazioni prese nella seduta del 29 Nov. 1902

 

Presenti: Giulio Ricordi - gerente - Comm. Francesco Gnecchi in proprio e con procura del fratello Antonio - Comm. Luigi Erba - nob. Luigi Origoni in proprio e con procura Emilio e Pompeo Ricordi - Cav. Erminio Bozzotti in proprio e con procura della sorella Baronessa Maria Rossi - Pisa Giuseppe.

Ritenuta legale l’adunanza essendo rappresentato due terzi del capitale Sociale, Il Gerente dichiara aperta la seduta alle ore 14 ⎼ e dà lettura del precedente verbale che viene approvato.

 

Informa che in esecuzione del deliberato nella seduta del 29 Novembre passato si sono stillate le modificazioni all’Atto Sociale ed invita l’Avv. Campanari a darne lettura.

 

L’Avv. Campanari avverte che le modificazioni che si propongono vennero stese in seguito a conferenze col Consiglio di Vigilanza ⎼ e passa quindi a dare lettura dell’Atto Sociale modificate.

 

I Soci presenti chiedono spiegazioni tanto all’Avv. Campanari, quanto al Gerente ed ai s.ri Consiglieri di vigilanza Bozzotti ed Origoni, in seguito alle quali, dichiarandosi soddisfatti, le modificazioni vengono approvate ad unanimità.

 

Il Gerente avverte che comunicherà ai s.ri Soci assenti tali modificazioni e ne richiederà la firma. Comunica in seguito la domanda degli Eredi Antonio Ricordi i quali chiedono la ripartizione fra loro della quota Sociale di £ 100,000 ad essi spettante. Per l’esatta interpretazione dei patti Sociali una tale quota avrebbe diritto di prelazione prima per il gerente poi per i Soci accomandanti: chiede se intendesi valersi di tale diritto.

 

Per speciali ragioni tanto il Gerente, quanto i Soci accomandanti dichiarano di rinunciare a tale diritto ed acconsentono a che la quota di £ 100 mila venga divisa fra i coeredi per la maggior parte già soci della ditta.

 

In ordine al coerede S.r Alberto Ricordi, in via assolutamente eccezionale e per speciali motivi, acconsentono a che sia ammesso come Socio col capitale che verrà al medesimo assegnato nell’atto di divisione come sopra è detto ─ conchè il trapasso abbia ad essere fatto con regolare atto anche nei rapporti fiscali con esonero da qualunque responsabilità della ditta. La seduta è sciolta alle ore 16.

 

Giuseppe Pisa

Francesco Gnecchi

p.p. Comm. Luigi Erba

Pietrasanta

Luigi Origoni

Erminio Bozzotti

[Manca la firma di Giulio Ricordi]",negative,negative,negative,fear
598,CLET002750,15.0,11.0,1903.0,,copialettere,Ricordi,Emilio,"Seduta del 15 Novembre 1903

Ordine del giorno: Presentazione del bilancio 1902-03 – Relazione del Gerente – Discussione ed approvazione – Comunicazioni ed eventuali deliberazioni – Nomina del consiglio di Vigilanza.

 

Presenti: Giulio Ricordi, Gerente – Nob. Luigi Origoni, in proprio ed in rappresentanza del Socio Cav. Emilio Ricordi – Comm. Francesco Gnecchi, anche in rappresentanza del fratello Antonio – Comm. Luigi Erba e per esso il procuratore generale Rag. Rinaldo Pietrasanta – Giuseppe Pisa – Ricordi Laura Giulini – Alberto Ricordi – Cav. Erminio Bozzotti.

 

Constatato che il numero legale a termini dell'art. 6 dell'Istromento Sociale 4 Giugno 1903 è dichiarata aperta la seduta alle ore 13,45.

 

Il Gerente dà lettura del verbale della precedente seduta, che viene approvato, quindi presenta ai soci il bilancio dell'esercizio 1902-03 per l'esame e dà lettura della relazione colla quale accompagna tale bilancio.

 

Pisa – raccomanda di curare l'economia nelle spese relative al giornale “Musica e Musicisti”.

 

Il Gerente osserva che ha fatto tutti gli studi relativi onde ottenere la massima economia in relazione all'importanza che ha assunto la detta rivista.

 

Ricordi Alberto: chiede se non sarebbe una economia l'addottare una sola copertina.

 

Il Gerente risponde che certo sarebbe diminuita la spesa, ma di poco, mentre le copertine mensili sono assai apprezzate: tale sistema di copertine variate e addottate da altre pregiate pubblicazioni, quale l'Jugend di Berlino e parecchie riviste mensili inglesi.

 

Pietrasanta: crede utile la pubblicazione della nuova rivista, essendo questa la migliore reclame per la Ditta: meglio vedere se in seguito l’amministrazione potrà trovare qualche economia negli altri mezzi di reclame. Riferisce poi sul modo della tenuta dei registri, sui criteri prudenti che informano la compilazione dei bilanci, che giudica regolarissimi e tali da consolidare i bilanci stessi.

 

In seguito a ciò viene messo in votazione il bilancio che viene approvato ad unanimità con speciale elogio al Gerente ed all'Ing. Tito Ricordi. Vengono confermati i Signori Consiglieri di Vigilanza Scaduti Cav. Bozzotti, Rag.e Pietrasanta, nob. Origoni.

 

I Soci deliberano di inviare una lettera al Maestro Puccini congratulandosi per lo scampato pericolo e l'avviata guarigione.

 

Il Gerente comunica la richiesta del Sig. Quinterio per la moglie Paolina Brentano perché una parte del C/.C/. non disponibile venga per l'importo di £ 5,000 passato al Signor Alberto Ricordi, altro fra i Soci.

I Soci danno voto favorevole a tale trapasso.

 

La seduta è levata alle ore 16.

 

Laura Ricordi Giulini

Giulio Ricordi

Luigi Origoni

Erminio Bozzotti

Alberto Ricordi",negative,negative,negative,sadness
613,CLET002751,14.0,11.0,1904.0,,copialettere,Ricordi,Emilio,"Seduta del 14 Novembre 1904

Ordine del giorno: Presentazione del Bilancio 1903-04 – Relazione del Gerente – Relazione del Consiglio di Vigilanza – Discussione ed approvazione del Bilancio – Comunicazioni ed eventuali deliberazioni – Nomina del Consiglio di Vigilanza per l'anno 1905.

 

Presenti: Giulio Ricordi – Gerente – (voti 85) nob. Luigi Origoni in proprio (voti 10) ed in rappresentanza Emilio Ricordi (voti 42) Pompeo Ricordi (voti 48) – Laura Ricordi Giulini (voti 24) – Alberto Ricordi (voti 8) – Comm. Giuseppe Sullam in rappresentanza Eredità Pisa (voti 80) – Rossi Alessandro (voti 10) – Cav. Erminio Bozzotti in proprio (voti 30) ed in rappresentanza Comm. Francesco Gnecchi (voti 20) ed Antonio Gnecchi (voti 20) – Conte Giuseppe Visconti di Modrone in rappresentanza eredità Erba [n.d.c.: nota a lato: *assiste alla seduta il consulente legale S.r Avv. Umberto Campanari. GR.]

 

Constata regolare la rappresentanza del capitale Sociale a termini dell’art.o 7 del Contratto il Gerente dichiara aperta la seduta alle ore 14.10.

Si dà lettura del verbale precedente che è approvato.

 

Sulla proposta del Gerente i Soci approvano il trapasso della somma di £ 5,000 dal C/.C/. non disponibile della S.a Paolina Quinterio Brentano al C/.C/. del Socio p. Alberto Ricordi, come da sua richiesta 28 - 29 Giugno e 5 Luglio p.p.

 

Quindi il Gerente presenta il bilancio 1903-04 e dà lettura della relazione con cui lo accompagna.

 

Il Comm. Sullam ringrazia il Gerente per le parole pronunciate in memoria del compianto S.r Giuseppe Pisa.

 

Il Cav. Erminio Bozzotti legge la relazione del Consiglio di Vigilanza.

 

Dopo alcune spiegazioni del Gerente il bilancio 1903-1904 viene approvato all’unanimità.

 

I Soci, avute spiegazioni anche dal Consulente Avv. Campanari, ratificano il pagamento fatto agli Eredi Giuseppe Ricordi del conto corrente non disponibile nella somma di Lire 36,718.75 ritenuto fermo che tale somma dovrà essere reintegrata dai Soci nel modo che fra loro saranno per amichevolmente stabilire.

 

Il Gerente domanda ai Soci se non sia del caso di valersi della facoltà di restituire parte della somma dovuta all’Opera Pia “Casa di riposo per musicisti” legataria del Maestro Verdi ⎼ ben inteso a comodo di cassa. I Soci approvano la restituzione nel modo indicato.

 

A formar parte del Consiglio di Vigilanza vengono delegati i Signori Cav. Erminio Bozzotti, Nob. Luigi Origoni, Conte Giuseppe Visconti di Modrone. Su proposta del Comm. Sullam i Soci danno voto di plauso al Gerente Giulio Ricordi il quale vivamente ringrazia.

La seduta è tolta alle ore 15 e 20.

 

Giuseppe Sullam

Giuseppe Visconti di Modrone

Erminio Bozzotti

Luigi Origoni

Giulio Ricordi",negative,neutral,positive,joy
630,CLET002752,21.0,3.0,1905.0,,copialettere,Ricordi,Emilio,"Seduta del 21 Marzo 1905

Ordine del Giorno: Comunicazioni del Gerente e del Consulente legale Avv. Campanari intorno alle Società dei Grammofoni, Dischi etc. - e conseguenti deliberazioni.

 

Presenti: Il Gerente Giulio Ricordi, con procura della S.a Paolina Quinterio Brentano - nob. Luigi Origoni con procura dei Signori Emilio, Pompeo, Alberto Ricordi e S.a Laura Giulini Ricordi - Cav. Erminio Bozzotti, con procura S.i Alessandro Rossi, Comm. Francesco ed Antonio Gnecchi - Conte Giuseppe Visconti di Modrone per gli Eredi Luigi Erba - Comm. Giuseppe Sullam per l’eredità Giuseppe Pisa.

 

Risultando che è rappresentato più di due terzi del capitale sociale a termini dell’art.o 6 del patto sociale 4 Giugno 1903, il Gerente dichiara valida la presente assemblea ed apre la seduta alle ore 14 e 20.

 

Si dà lettura del precedente verbale che è approvato quindi il Gerente apre la discussione sull’ordine del giorno, cominciando ad informare i Soci delle varie fasi per le quali sono passate le sorti dei grammofoni e simili, le di cui Società, alla fin, fine sfruttando i diritti di proprietà artistica. Il Gerente stesso opinò essere quistione delicata e difficile ed invita l’Avv. Campanari a dare tutte le informazioni di merito e di fatto che sono del caso.

 

L’Avv. Campanari fa lo storico della quistione, informa che due processi (Belgio e Francia) ebbero esito abbastanza favorevole, benché incompleto, mentre in Italia la Società degli autori ha pure iniziato processo.

Informa pure che in precedenza la Ditta aveva creduto opportuno accettare proposta di contratto da un Signor Vives di Parigi = ed in seguito si presentarono nuove proposte da una costituenda Società Italiana di Fonotopia, nella quale entrando come Socia, la Ditta avrebbe ricavato utili migliori. In pari tempo il Signor Vives agiva in modo da dare motivo di poter far dichiarare nullo il primitivo contratto: su di che si credette opportuno interpellare di presenza una ben nota personalità del foro francese, senza dire che altri due legali italiani pure dividevano l’opinione essere più che probabile il far dichiarare sciolto l’impegno contrattuale col Vives; perciò il Gerente, vista l’importanza del fatto, chiede che i Signori Soci lo autorizzino a procedere in quella via che pare la più opportuna.

 

Il Signor Comm. Sullam studia la quistione sotto i diversi aspetti della legalità e dell’opportunità chiamando perciò nuove dilucidazioni al Gerente ed all’Avv. Campanari: prendono pure parte alla discussione i Signori Bozzotti ed Origoni, dopo di che si delibera quanto segue:

 

“Sentita la relazione del Gerente, udite le spiegazioni dell’Avv. Campanari ad unanimità si prende la seguente deliberazione =

1.° Di far entrare la ditta G. Ricordi e C. come Socio accomandante nella Società Italiana di Fonotipia a termini del compromesso stipulato con detta Società mediante cessione di quei diritti che si possono cedere senza contestazione salvo prendere altri accordi per la cessione di quei diritti che sono in contestazione, come quella ceduti a Vives col contratto, del quale si chiederebbe la risoluzione: ed in ogni caso.

 

2.° di autorizzare il Gerente a sostenere la causa di risoluzione del contratto Vives nei modi e termini che crederà più opportuni ritenuto che di ogni conseguenza dipendente dalla causa e della relativa spesa la società Italiana di Fonotipia terrà sollevata ed indenne la Ditta G. Ricordi e C.

Dopo di che la seduta è sciolta alle ore 16.

 

Giuseppe Visconti di Modrone

Erminio Bozzotti

G. Sullam

Francesco Gnecchi

Giulio Ricordi",negative,negative,negative,fear
646,CLET002753,13.0,11.0,1905.0,,copialettere,Ricordi,Emilio,"Seduta del 13 Novembre 1905

Ordine del giorno: Presentazione del Bilancio 1904-05.

 Relazione del Gerente - Relazione del Consiglio di Vigilanza - Discussione ed approvazione eventuale del Bilancio - Comunicazioni e relative deliberazioni.

Nomina del Consiglio di Vigilanza pel 1906.

 

Presenti - Giulio Ricordi, Gerente - Conte Giuseppe Visconti di Modrone, in rappresentanza Eredi Erba - Quinterio con procura della moglie Paolina Brentano - Comm. Francesco Gnecchi anche pel fratello Antonio - Cav. Erminio Bozzotti, anche in rappresentanza nob. Alessandro Rossi - Alberto Ricordi anche per Laura Ricordi Giulini - Comm. Giuseppe Sullam per l’Eredità Pisa - Nob. Luigi Origoni, in proprio ed in rappresentanza signori Emilio e Pompeo Ricordi.

Presenzia l’Avv. Umberto Campanari.

 

Essendosi riconosciuta validità l’assemblea a termini dell’art. 6 del patto Sociale il Gerente dichiara aperta la seduta alle ore 14,30 ⎼ e dà lettura del precedente verbale, che viene approvato, poi della relazione colla quale accompagna il bilancio 1904-05.

 

Quindi il nob. S.r Luigi Origoni legge la relazione del Consiglio di Vigilanza.

 

Comm. Sullam facendo proprie le osservazioni del consiglio di Vigilanza, chiede spiegazioni intorno alla rivista “Musica e Musicisti” trovando assai rilevante la passività che ne deriva.

 

Il Gerente spiega il concetto pel quale si credette necessario che la Casa avesse uno speciale organo di réclame: per 2 anni si pubblicò un fascicoletto illustrato e vedendo che riesciva accetto al pubblico, si credette opportuno aumentare il formato: si calcolava su di una tiratura da 35/m. a 50/m. ⎼ ma questa raggiunse soltanto 25/m. da ciò lo sbilancio. Preoccupato da questo stato di cose, ha fatto molti studi per trovare una diminuzione alla passività.

 

Fanno altre osservazioni i Soci Comm. Gnecchi e Bozzotti: quest’ultimo osserva che forse anche il titolo specializza troppo e quindi si dirige ad una classe ristretta di lettori.

 

Il Gerente risponde che anche a ciò ha pensato: certamente l’attuale passività non deve continuare: ma rinunciare ad una rivista che in poco tempo si è fatta molto apprezzare, crede porterebbe un danno morale e fors’anco materiale.

 

Bozzotti e Sullam non sarebbero alieni di dare una prova di fiducia al Gerente, autorizzando la pubblicazione pel 1906, raccomandando tutte le possibili economie.

 

Il Gerente ringrazia: benché sia già molto tardi per lanciare la pubblicazione nell’imminenza del nuovo anno, farà tutto il possibile per ridurre la passività: crede possa nel 1906 essere diminuita di un 30% e forse più: in tal caso egli vedrebbe più che probabile una progressiva diminuzione di passività, fino al punto da bilanciare il valore della réclame = in caso contrario si potrà poi ritornare al piccolo formato di prima.

 

I Soci accettano queste proposte del Gerente, deliberano di continuare pel 1906 la pubblicazione della rivista, salvo, pel seguito udire altre proposte e decidere in merito.

Messo in votazione il bilancio viene approvato alla unanimità.

 

Il Comm. Sullam rammentando come il Gerente nella sua relazione accennasse agli anni di Servizio del Cav. Tornaghi, procuratore della ditta, si riserva quando abbiamo raggiunto i cinquanta di fare qualche proposta in merito.

 

I signori Soci approvano unanimi.

 

Il Gerente accenna alle probabilità di dover trovare una nuova sede per l’Amministrazione centrale e fors’anco pel negozio di Vendita: grandi sono le difficoltà, la specialità della ditta richiedendo località centrali, senza dire degli oneri di affitto cui si andrà incontro.

 

L’Assemblea dà mandato al Gerente per i provvedimenti necessari, d’accordo col Consiglio di Vigilanza.

 

Il Gerente avverte che si deve procedere alla nomina del Consiglio di Vigilanza per l’anno 1906.

Su proposta dei Soci Sullam e Gnecchi si confermano in carica i Signori Bozzotti, Origoni, Visconti.

La seduta è sciolta alle ore 16 e 45

 

Giuseppe Sullam

Luigi Origoni

Erminio Bozzotti

Giulio Ricordi

Giuseppe Visconti di Modrone",negative,negative,negative,fear
662,CLET002754,12.0,9.0,1906.0,,copialettere,Ricordi,Emilio,"Seduta del 12 Settembre 1906

Ordine del giorno: Comunicazioni varie della Gerenza e relative deliberazioni.

 

Presenti: Giulio Ricordi, Gerente - Avv. Melzi quale curatore eredi minorenni Quinterio e quale procuratore Eredi Giuseppe Ricordi - Com. Sullam quale amministratore Eredità Giuseppe Pisa - Conte Giuseppe Visconti di Modrone, per procura Eredi Luigi Erba. Nob. Luigi Origoni in proprio e per procura Signori Emilio e Pompeo Ricordi - Comm. Sullam anche per procura Alessandro Rossi - Cav. Erminio Bozzotti i proprio e con procura Comm. Francesco e Sig.r Antonio Gnecchi. Giulio Ricordi anche per procura Laura Ricordi Giulini.

 

A termini dell’Art. 6 del Patto Sociali si constata la validità dell’Assemblea ed il Gerente dichiara aperta la seduta alle ore 14 e 15.

 

Il verbale della precedente seduta è letto ed approvato.

 

Il Gerente espone lo stato attuale delle Officine insufficiente alle esigenze, il che ebbe a constatare con un sopraluogo anche il Consiglio di Vigilanza: perciò chiede incarico all’Arch.o Brioschi di fare degli studi relativi, onde avere idea della spesa cui si andrebbe incontro. L’Arch.o Brioschi senza entrare in dettagli, ha segnato le linee generali delle costruzioni e la conseguente spesa.

 

I Signori Soci esaminano i documenti dell’Architetto: il Comm. Sullam chiede con quali mezzi si intende far fronte alla spesa.

Il Gerente rammenta che nella costruzione del nuovo magazzino in viale Vittoria si è fatto fronte ad ogni impegno colle risorse di cassa e ciò per un importo  di oltre 300,000 lire. Gli impegni nuovi sarebbero maggiori. Lo stato di cassa attuale è ottimo, quantunque non raggiunga quello esistente all’inizio dei lavori del magazzino che era superiore all’attuale di circa L.e 150,000.

 

Sullam osserva che pure studiando un progetto complessivo, si potrebbe procedere nelle costruzioni a gradi, provvedendo intanto alle urgenze.

 

Il Gerente osserva che tale proposta risponde perfettamente alle proprie idee: siccome la costruzione si farebbe in cemento armato è facile limitarla nel modo che si crederà opportuno.

 

Bozzotti avverte che la quistione è complessa, poiché se i progetti annunciati per l’apertura di una nuova strada da Piazza Scala al Corso Venezia si effettuassero, dovrebbesi pensare ai locali per l’amministrazione e fors’anco pel negozio.

 

Il Gerente comunica all’Assemblea quanto venne operato in proposito: le probabilità di trasloco comandano perciò somma prudenza. Ben è vero che facile sarebbe combinare una operazione finanziaria che darebbe mezzo di provvedere a tutto ma non si sente molto proclivo a questo genere di impegni.

 

Sullam osserva che nel progetto Brioschi v’è inclusi la costruzione di una camera di sicurezza per la custodia degli Autografi non soltanto preziosi per loro stessi ma anche per essere validi documenti di proprietà. Propone si pensi subito a tale costruzione ed intanto si depositino gli autografi presso qualche Istituto: crede che il Monte di Pietà ora darebbe garanzia di sicurezza.

 

Il Gerente si associa a tale proposta che è approvata all’unanimità. Quindi comunica una proposta pervenutagli da Monte Carlo colla quale si offre un terreno e l’esenzione dalle imposte per 50 anni, purché si costruisse uno stabilimento litografico. Con tale proposte si avrebbero schiuse le barriere della Francia ora completamente chiuse per l’enormità delle dogane protettrici degli stampati litografici.

 

⎼ Sullam chiede a quali impegni si andrebbe incontro.

 

⎼ Origoni crede non facile trovare il personale addatto.

 

⎼ Il Gerente dice che per ora deve limitarsi a comunicare simile proposta, intorno alla quale darà poi più concrete informazioni se sarà del caso. Informa intorno ai risultati della rivista “Ars et Labor” col nuovo programma escogitato nel corrente anno ed annuncia che la passività incontrata nel 1906 sarà di molto ridotta: spera del 50%. Tale risultato sorpasserebbe le ipotesi fatte e fa sperare in una progressiva diminuzione della passività. Ma perciò dovrebbesi provvedere in tempo e domanda che, visti i risultati, si voglia intanto deliberare la continuazione per 2 anni.

 

L’Assemblea, avute altre spiegazioni in proposito, approva.

 

Il Gerente informa che la ditta Ricordi e Finzi pel commercio di pianoforti ed affini, si trasforma in Società Anonima per azioni. Il Sig.r Ugo Finzi ha espresso il vivo desiderio che la ditta Ricordi e C., il cui nome figura pure nell’altra Ditta, prenda parte alla nuova Società col sottoscrive alle azioni da emettersi. Siccome ciò esorbita dalle facoltà date al Gerente ed anche dal disposto del patto sociale, così chiede il voto dell’Assemblea facendo presente che alla proposta fatta già osservò che in ogni caso si risponderebbe con una piccola quota di capitale, cioè da 10 a 12 mila lire. La nuova società si costituisce con un capitale di Lire 600,000.

 

L’adunanza autorizza la sottoscrizione nella misura indicata.

La seduta è levata alle ore 16 e 30.

Erminio Bozzotti

Luigi Origoni

Gennaro Melzi

Giuseppe Sullam

Giulio Ricordi",negative,negative,negative,sadness
680,CLET002755,12.0,11.0,1906.0,,copialettere,Ricordi,Emilio,"Seduta del 12 Nov. 1906

Ordine del giorno: Presentazione del Bilancio 1905 - 906 = Relazione del Gerente - Relazione del Consiglio di Vigilanza - Discussione ed eventuale approvazione del Bilancio - Comunicazioni - Nomina del Consiglio di Vigilanza per l’anno 1907.

 

Presenti = Giulio Ricordi - Gerente - Comm.e Francesco Gnecchi con procura Antonio Gnecchi - Comm. Erminio Bozzotti - Alberto Ricordi - con procura Laura Ricordi Giulini - Avv.o Melzi in rappresentanza Eredi Paolina Quinterio Brentano - Comm. Giuseppe Sullam in rappresentanza Eredità Giuseppe Pisa - Avv. Melzi in rappresentanza Eredi Giuseppe Ricordi - Nob. Luigi Origoni con procura Emilio e Pompeo Ricordi.

 

Risultando pienamente legale l’Assemblea si dichiara aperta la seduta alle ore 14 e 45.

 

Vien data lettura del precedente verbale che è approvato, quindi il Gerente legge la propria relazione illustrativa intorno al bilancio 1905-1906.

Sullam, in massima, nulla trova ad osservare, salvo che sulle spese giudiziarie che gli sembrano gravose.

 

Gnecchi crede sarebbe opportuno avere un legale con stipendio fisso.

 

Il Gerente fa osservare che le spese giudiziarie sono fra quelle ineluttabili che si devono subire ma non si desiderano: perciò sono spese che, in somme più o meno rimarchevoli, riescono ostiche. Ha già pensato a far si che il Consulente legale Avv. Campanari possa quasi giornalmente fare atto di presenza negli Uffici di Amministrazione. Certissimamente i signori Soci non hanno idea delle difficoltà legali che attorniano la nostra industria: contratti con maestri, con poeti, con rappresentanti procure d’ogni genere, si può dire ve ne sieno ogni giorno ed ogni giorno vanno aumentando le difficoltà create da leggi nuove da trattati internazionali nuovi e così via dicendo. È vero che tutto ciò esisteva anche per lo addietro, ma in numero molto minore cosicché Gerente e Procuratore bastavano anche pel disbrigo di tale faccende, salvo casi speciali ma oggi giorno, non solo queste faccende sono triplicate, decuplate, ma richiedono cautele grandi, sia perché quasi tutte le leggi sulla proprietà letteraria contengono disposizioni penali (e certamente in vostro Gerente non desidera affatto di prendere alloggio al cellulare), sia perché, ed è spiacevole il dirlo, la malizia e la mala fede degli uomini si è in oggi non decuplata, ma centuplicata. A fare fronte a questo serio stato di cose il Gerente ha assoluto bisogno del consiglio di persona di fiducia e che abbia pratica della materia pochissimo studiata, fin qui, dagli avvocati. Tanto è vero che, quando per ragioni di convenienza si chiama nella trattazione di una causa una delle grandi stelle dell’avvocatura, è sempre il legale della ditta che prepara ciò che chiamerò la diagnosi della causa di cui si vale poi per tirare i colpi in tribunale l’Avvocato così detto Principe.

Il Comm. Sullam ed il Comm. Gnecchi credono saranno trovate sufficienti tali spiegano [spiegazioni] perciò pregano il Consiglio di Vigilanza a voler dare lettura della di lui relazione.

 

Il Comm. Bozzotti legge tale relazione colla quale si conclude perché il bilancio venga approvato: in seguito a ciò il Gerente mette ai voti il bilancio che viene approvato alla unanimità, e pure alla unanimità si approva il seguente ordine del giorno proposto dal Comm. Sullam:

 

“I Soci, radunati in Assemblea di bilancio esprimono al Signor Gerente non che a tutto il personale della Società il loro vivissimo compiacimento per gli splendidi risultati del bilancio stesso viva raccomandazione al Gerente perché in relazione alla discussione oggi stessa avvenuta abbia a curare nei limiti del possibile la maggiore economia in alcune categorie di spese”

 

Il Gerente invita quindi a procedere alla nomina del Consiglio di Vigilanza: fa presente che l’esperienza ha dimostrato come il numero di 3 Consiglieri sia esiguo: ma questo numero è segnato nell’Atto Sociale, né crede sia il caso di portavi modificazioni per questo. Ma, senza modificare tale Atto, opino che l’Assemblea potrebbe nominare un altro Consigliere il quale avrebbe incarico, quando fosse il caso, di coadiuvare il Consiglio di Vigilanza.

 

I Soci approvano tale proposta e fanno preghiera perché il Comm. Giuseppe Sullam accetti di voler coadiuvare detto Consiglio.

 

In seguito alla accettazione del nominato Consigliere, l’aduna[nza] conferma a Consiglieri di Vigilanza i Signori: Comm. Erminio Bozzotti - nob. Luigi Origoni, - Conte Giuseppe Visconti di Modrone, con incarico altresì al Comm. Giuseppe Sullam di voler coadjuvare il Consiglio in tutte quelle operazioni ad esso deferite dall'Art.o 9 del patto Sociale e di aderire a quelle richieste che venissero fatte dal Gerente, sempre allo scopo di cui Sopra.

 

La seduta è levata alle ore 16 e 30.

 

Erminio Bozzotti

Francesco Gnecchi

Giulio Ricordi

Giuseppe Sullam

Luigi Origoni",negative,negative,negative,sadness
696,CLET002756,12.0,11.0,1907.0,,copialettere,Ricordi,Giulio,"Seduta del 12 Novembre 1907

Ordine del giorno: Presentazione del bilancio 1906 - 1907 - Relazione del Gerente - Relazione del Consiglio di Vigilanza - Discussione ed eventuale approvazione del Bilancio - Nomina del Consiglio di Vigilanza per l’anno 1908.

 

Presenti = Giulio Ricordi, Gerente - Comm. Giuseppe Sullam in rappresentanza eredità Pisa = Nob. A.dro Rossi - Eredi Paolina Quinterio - Comm. Erminio Bozzotti - Comm. Francesco Gnecchi con procura Antonio Gnecchi - Conte Giuseppe Visconti di Modrone con Procura: Anna Erba - Carla Erba Visconti - Lina Erba Castelbarco = Alberto Ricordi.

 

Il Gerente dichiara valida l’Assemblea a termine dell’art.o 6 dello statuto Sociale ed apre la seduta alle ore 14.

 

Gerente: dà lettura del verbale della precedente seduta che viene dai Soci approvato e firmato: spiega poi i motivi pei quali, d’accordo col Consiglio di Vigilanza non ha spedito ai Signori Soci i soliti prospetti di bilancio: I Soci accettano le giuste ragioni del Gerente. Questi dà, in seguito, lettura della relazione con cui accompagna il bilancio; i Soci presenti chiedono varie spiegazioni le quali vengono loro date dal gerente stesso.

Il Comm. Bozzotti dà lettura della relazione del Consiglio di Vigilanza.

 

Si approvano ad unanimità tutte le proposte contenute nella relazione del Gerente e si approva all’unanimità il bilancio 1906 - 1907.

 

Origoni: raccomanda l’inventario del Magazzino.

 

Gerente: risponde che è in corso il lavoro relativo, ma richiedesi tempo non breve

Origoni crede che sarebbe utile anche autorizzare delle spese per accellerare l’inventario.

 

L’Assemblea approva.

 

Gerente assicura che si farà tutto il possibile, ma non crede si possa valersi di impiegati ausiliari ed inesperti.

 

Gnecchi: domanda se data l’eccedenza di Cassa non sia del caso di restituire ai Soci parte del Conto Corrente non disponibile.

 

Gerente risponde che già avrebbe pensato a ciò, ma crede prima provvedere ad eventuali impegni relativi ai progetti per le Officine.

Prende tuttavia in considerazione quanto osservò il Comm. Gnecchi ed osa sperare che fra non molto si possa iniziare tale restituzione.

Origoni crede necessario che qualsiasi trattativa per ampliamento delle Officine, debba essere preceduta da un progetto di massima completo.

 

Comm. Sullam si associa completamente a tale proposta.

 

Gerente assume l’impegno di far completare un progetto anche per ciò che riguarda la spesa relativa ed a tempo opportuno presenterà al Consiglio di Vigilanza gli studi relativi.

Invita poi l’Assemblea, prima di sciogliersi, a voler eleggere i Consiglieri di Vigilanza: vengono confermati i Consiglieri ora in carica.

La seduta è levata alle ore 16,30.

 

Giuseppe Sullam

Luigi Quinterio

Erminio Bozzotti

Giuseppe Visconti di Modrone

Laura Giulini Ricordi

Giulio Ricordi",negative,negative,negative,sadness
711,CLET002757,23.0,5.0,1908.0,,copialettere,Ricordi,Emilio,"Seduta del 23 Maggio 1908

Ordine del giorno: autorizzazione ad acquistare terreno e fabbricato ad uso di nuove Officine e Magazzini, fuori Porta Monforte ─ Autorizzazione alla vendita, in circostanze favorevoli, delle attuali Officine e Magazzini in Viale Vittoria, di proprietà della Ditta.

 

Presenti: Giulio Ricordi, gerente - Conte Giuseppe Visconti di Modrone (procuratore generale ad negotia Anna Erba, Carla Erba Visconti, Lina Erba Castelbarco) - Eredi Paolina Quinterio Brentano (procuratore ad negotia Quinterio) - Ricordi Giulini Laura in proprio e con procura Alberto Ricordi - Comm. Erminio Bozzotti in proprio e con procura Comm. Francesco Gnecchi, Antonio Gnecchi, Alessandro Rossi - Comm. Giuseppe Sullam per gli Eredi Giuseppe Pisa - Ing. Cav. Luigi Brentano, procuratore generale Margherita e Cristina Brentano - Nob. Luigi Origoni in proprio e con procura Cav. Emilio e Pompeo Ricordi - Presenzia il consulente legale Cav. Avv. Umberto Campanari.

 

Il Gerente dichiara valida l’Assemblea ed apre la seduta alle ore 10 ¼

 

Dà lettura del precedente verbale che viene approvato e sottoscritto.

 

Quindi riferisce intorno al progetto di acquisto dello stabilimento di proprietà Turkeimer, stabilimento in parte costrutto e che si presta al desiderato ingrandimento delle attuali Officine di Viale Vittoria. Il progetto fu lungamente studiato ed esaminato anche dal Consiglio di Vigilanza e giudicato conveniente. Accenna poi alla spesa che si deve incontrare sia per l’acquisto del terreno di oltre 20/m. mq., della parte di fabbricato ora esistente, di quella occorrente al compimento, per i trasporti, e per quell’altro progetto già approvato riflettente la nuova sede ⎼ opina che, calcolata in blocco, la spesa si aggirerà intorno al milione. Per fare fronte a questa preveduta spesa il Gerente intende provvedere sia col danaro contante del quale può disporre la Ditta, sia col ricavo della vendita delle attuali Officine in Viale Vittoria, vendita che è sperabile possa realizzarsi a buone condizioni. In tal caso una gran parte della spesa verrebbe bilanciata e quella cifra che per avventura rimarrebbe scoperta non sarebbe di tale rilievo che non possa provvedervi l’ordinaria risorsa di Cassa. Ma può darsi il caso che per ragioni di convenienza si ritardasse la vendita o delle Officine o del grande fabbricato ad uso Magazzino ed in tal caso, tenuto calcolo degli impegni ordinari di Amministrazione, il Gerente crede fin d’ora far presente che forse bisognerà ricorrere a qualche operazione di credito.

 

Sullam: approva le riserve prudenziali del Gerente, ma osserva che per ora trattasi, oltre la spesa di acquisto, di mettere le nuove officine in attività di servizio: al Magazzino edizioni e copisteria si potrà provvedere in seguito, quando lo si giudicherà conveniente. In tal caso spera che si potrà intanto provvedere colle risorse proprie della Ditta.

Qualora poi assolutamente occorresse non crede difficile cosa il combinare una operazione di credito.

 

Ing.e Brentano, domanda varie spiegazioni intorno alla opportunità del progettato ingrandimento delle officine ed accenna a precedenti studi intorno alla stampa musica ed ai lavori per conto terzi. Tali spiegazioni vengono date dal Gerente e dal Socio Signor Origoni.

 

Ed il Gerente poi, appunto in seguito alle osservazioni dell’Ing. Cav. Brentano, trova il momento opportuno per dare comunicazione di una accurata relazione che il Gerente ha fatto stendere dalla Direzione delle Officine.

 

Il Comm. Bozzotti desidera qualche schiarimento di dettaglio, che gli viene dato dal Gerente il quale riassume le sue proposte nel seguente

 

Ordine del Giorno

Sentita la relazione del Gerente, i Soci a norma dell’Articolo 11 a 1 dell’Atto Costitutivo della Società autorizzano il Gerente:

 

-       1°: ad addivenire all’acquisto dell’area e fabbricati posti in  Milano, frazione Acquabella fuori Manforte, attualmente di proprietà della Ditta Turkeimer per la somma di Lire 415/m.

-       2°: ad alienare l’area ed i fabbricati delle attuali Officine in viale Monforte N°21 di proprietà della Ditta G. Ricordi e C. a prezzo non inferiore a Lire Cento al metro quadrato, salvo ulteriori deliberazioni per quanto riguarda l’alienazione dello Stabile uso Magazzino. Tale ordine del giorno è approvato alla unanimità.

La seduta è levata alle ore 11 e ½.

 

Giuseppe Sullam

Luigi Origoni

 in rappresentanza come sopra

Laura Ricordi Giulini

Erminio Bozzotti

 in rappresentanza come sopra

Giuseppe Visconti di Modrone

Giulio Ricordi",negative,negative,negative,fear
733,CLET002758,12.0,11.0,1908.0,,copialettere,Ricordi,Emilio,"Seduta del 12 Novembre 1908

 

Ordine del giorno = Presentazione del bilancio 1907-908 - Relazione del Gerente - Relazione del Consiglio di Vigilanza - Discussione ed eventuale approvazione del Bilancio - Comunicazioni e relative deliberazione. Nomina dei Consiglieri di Vigilanza per l’anno 1909.

 

Presenti = Giulio Ricordi, Gerente - e con procura Quinterio - Laura Ricordi con procura Alberto Ricordi - Comm. Franco Gnecchi con procura Antonio Gnecchi - Comm. Erminio Bozzotti - Conte Giuseppe Visconti Erba = procuratore generale Erba - Nob. Luigi Origoni con procura Emilio e Pompeo Ricordi - Barone Alessandro Rossi - Comm. Gius.e Sullam per Eredità G.e Pisa Eredi Giuseppe Ricordi.

Constatata la presenza di Soci e di capitale a termine dello Statuto, il Gerente dichiara valida l’assemblea ed apre la seduta alle ora 14 e 20. Dà, quindi lettura del precedente verbale che viene firmato ed approvato dai soci presenti. In seguito legge la relazione colla quale accompagna il bilancio 1907-08.

 

Quindi il nob. sr. Luigi Origoni, a nome del Consiglio di Vigilanza legge la relazione del Consiglio stesso, colla quale si propone di approvare detto bilancio.

 

Il Comm. Francesco Gnecchi, tenuto calcolo di tutte le esaurienti spiegazioni contenute nelle relazioni della Gerenza e del Consiglio di Vigilanza, date le risultanze del bilancio stesso propone senz’altro all’Assemblea di approvarlo.

 

Il bilancio 1907-08 viene approvato alla unanimità.

 

Il gerente avverte che deve dare informazioni sui due punti accennati nella di lui relazione e quindi interpellare in proposito l’assemblea.

a)     - Costituzione di una Agenzia teatrale: in proposito già ne venne discusso col Consiglio di Vigilanza.

Interloquiscono i Soci Signori Origoni e Gnecchi. i quali appoggiano la proposta, che verrà certamente accolta con favore dalla classe lirica.

Il Comm. Bozzotti conferma quanto sopra.

In seguito a ciò la proposta a) è approvata.

 

b)     - per far fronte agli impegni derivanti dalla fabbrica delle nuove officine all’Acquabella, e qualora non fossero sufficienti momentaneamente le risorse della Cassa Sociale, il Gerente, d’accordo col Consiglio di Vigilanza, avrebbe deciso di trattare colla locale Cassa di Risparmio per un prestito di 400, o 500 mila lire.

 

Il Comm. Sullam dà spiegazioni in proposito, tanto sulla forma del prestito, delle firme di garanzia, quanto sugli impegni che la Ditta andrebbe ad incontrare per tale motivo. Il Gerente rammenta ai Signori Soci che già, quando si deliberò per l’acquisto all’Acquabella e relativa fabbrica, fece intravedere l’eventualità di una operazione di credito: aggiungeva altresì che, quantunque prudentissimo, andava incontro a tale eventualità senza tema, pensando che le attuali Officine in Viale Vittoria rappresentavano una specie di salvadanajo, il cui contenuto si sarebbe poi reso palpabile a tempo opportuno.

L’Assemblea all’unanimità approva anche la proposta b)

 

Il Comm. Francesco Gnecchi domanda il trapasso di una parte della sua quota Sociale ai figli Cesare e Vittorio nella somma di Lire venticinquemila cadauno.

 

I Soci presenti ed il Gerente dichiarano di rinunciare al diritto di prelazione epperò danno il proprio consenso a tale trapasso. Il Gerente avverte che sarà definitivo dopo che in proposito avrà interpellato i Soci assenti.

 

Invita, prima di chiudere la seduta a voler passare alla votazione per la nomina dei Consiglieri di Vigilanza per l’anno 1909.

 

Comm. Gnecchi: propongo senz’altro la conferma dei Consiglieri ora scadenti e la proposta è accolta con unanime plauso.

La seduta è sciolta alle ore 16 e 45.

 

Francesco Gnecchi

Giuseppe Sullam

Luigi Origoni

Giulio Ricordi

Max Ricordi

Giuseppe Visconti di Modrone

Erminio Bozzotti",negative,negative,negative,joy
746,CLET002759,18.0,3.0,1909.0,,copialettere,Ricordi,Emilio,"Seduta del 18 Marzo 1909

Proposta per affitto della Casa in Via Berchet.

 

Presenti: Giulio Ricordi con procura Quinterio - Conte Giuseppe Visconti di Modrone procuratore Erba - Comm. Francesco Gnecchi con procura Antonio Gnecchi - Conte De Albertis - Bar. Alessandro Rossi - Comm. Giuseppe Sullam per l’eredità Pisa - Nob. Luigi Origoni con procura Emilio e Pompeo Ricordi, nob. Cristina Brentano, Baronessa Margherita Brentano.

L’assemblea essendo valida, la seduta è aperta alle ore 10 e 15. Si legge il verbale precedente che è approvato.

 

Il Gerente informa delle lunghe e laboriose trattative per addivenire all’affitto della Casa già Borella in via Berchet. Trattandosi che ora appartiene ad opera Pia, le trattative già intercorse e la definitiva approvazione portano un poco a lunga scadenza la conclusione, dovendo il tutto approvarsi dall’autorità tutoria. In varie sedute col Consiglio di Vigilanza si studiarono le proposte e quantunque si tratti di cifre elevate = cioè canone annuo di affitto Lire 40/m ⎼ addattamento dello stabile e compenso ad inquilino per sloggio anticipato £ 200/m. tuttavia chiara apparve la convenienza di tali proposte, trattandosi di un periodo di anni 25 ⎼ e tenuto calcolo degli enormi affitti che oggigiorno vengono chiesti.

 

Comm. Gnecchi osserva che il periodo di 25 anni oltrepassa la durata della Società.

 

Gerente risponde che tale quistione fu ampiamente studiata anche dietro parere di legali: in ogni modo nel contratto saranno salvaguardati gli interessi delle parti contraenti tenuto calcolo della durata della nostra Società.

 

Comm. Sullam conferma che il Consiglio di Vigilanza fu, sulle prime, impressionato dalle cifre ora indicate dal Gerente, tenuto calcolo altresì del grande impegno per le nuove Officine: ma, fatti anche confronti con precedenti domande di prezzi di locazione, si rimase convinti della convenienza di continuare le trattative coll’Opera Pia Borella e condurle al miglior fine possibile.

 

Gli altri Consiglieri di Vigilanza confermano quanto sopra; in seguito a ciò l’Assemblea alla unanimità delibera:

“Essere autorizzato il Gerente a continuare le trattative coll’opera Pia Borella per l’affitto della Casa in via Berchet e quindi addivenire al relativo contratto nei termini di massima oggi comunicati alla Assemblea dei Soci.”

 

La seduta è levata alle ore 11 e 30.

 

Luigi Origoni

Giuseppe Sullam

Firma Ricordi

Francesco Gnecchi

Giulio Ricordi

 ",negative,negative,negative,fear
761,CLET002760,30.0,10.0,1909.0,,copialettere,Ricordi,Emilio,"Seduta del 30 Ottobre 1909

Presentazione ed eventuale approvazione del bilancio 1908-09.

 

Presenti: Giulio Ricordi, Gerente, con procura Anna Erba Brivio, Laura Ricordi Giulini, con procura Alberto Ricordi - Barone Alessandro Rossi - Comm. Giuseppe Sullam per eredità Pisa - Eredi Giuseppe Ricordi - Nob. Luigi Origoni con procura Emilio e Pompeo Ricordi - Conte Ugo De Albertis - Eredi Quinterio - per procura a Giulio Ricordi - Comm.e Francesco Gnecchi, con procura Antonio e Vittorio Gnecchi - Anna Erba, per procura a Giulio Ricordi - Comm. Erminio Bozzotti - Rino Gnecchi.

L’Assemblea è valida ⎼ e la seduta viene aperta alle ore 13 e 45.

 

Il Gerente presenta il bilancio 1908-1909 sul quale darà tutte quelle informazioni che potranno desiderarsi dai Signori Soci e quindi legge la propria relazione intorno al bilancio stesso.

 

Il Comm. Francesco Gnecchi chiede alcune informazioni intorno ad alcuni capitoli, che gli sono esaurientemente date dal gerente e dal Comm. Sullam.

 

Il Consigliere Sig. Origoni legge il rapporto del Consiglio di Vigilanza, col quale conclude proponendo l’approvazione del bilancio stesso. L’Assemblea approva all’unanimità.

 

Il Gerente ringrazia i signori soci pel loro gradito intervento e per la nuova graditissima prova di fiducia ed a norma dell’invito avverte che il dividendo sarà come al solito pagato dalla Cassa Sociale verso la regolare ricevuta che viene consegnata ai Signori Soci.

 

La seduta è levata alle ore 15 e 15.

Laura Ricordi Giulini

Alberto Ricordi

Luigi Sullam

Francesco Gnecchi

Erminio Bozzotti

Alessandro Rossi

Giuseppe Sullam

Giulio Ricordi

Firma Ricordi",negative,negative,positive,joy
779,CLET002761,28.0,11.0,1910.0,,copialettere,Ricordi,Emilio,"Seduta del 28 Novembre 1910

Presentazione ed eventuale approvazione bilancio 1909-910

 

Presenti: Giulio Ricordi Gerente, con procura Lina Castelbarco Erba - Comm. Francesco Gnecchi con procura Antonio, Vittorio Gnecchi ed Ugo De Albertis - Alberto Ricordi - Eredi Quinterio - nob. Luigi Origoni con procura Emilio e Pompeo Ricordi - Laura Giulini Ricordi - Comm. Giuseppe Sullam con procura Anna Erba - Barone Rossi - Cesare Gnecchi - Comm. Bozzotti.

 

L’Assemblea è valida e la seduta è aperta ore 14.

 

Il Gerente dà lettura della Relazione intorno al Bilancio 1909-1910.

 

Il Comm. Gnecchi ed il Sr. Alberto Ricordi chiedono schiarimenti, che sono dati dal Gerente in modo esauriente.

 

Il Comm. Bozzotti dà lettura del rapporto del Consiglio di Vigilanza, concludendo colla proposta d’approvazione del bilancio suddetto. Vengono ancora richiesti alcuni dettagli intorno a parecchie voci del Bilancio 1909-1910 dopo di che questo è votato alla unanimità.

 

Sono confermati in carica i Signori Consiglieri di Vigilanza e la seduta è tolta alle ore 15 e 45.

 

Laura Ricordi Giulini

Giuseppe Sullam

Francesco Gnecchi

Alberto Ricordi

Erminio Bozzotti

Cesare Gnecchi

Alessandro Rossi",negative,neutral,negative,joy
794,CLET002762,3.0,3.0,1911.0,,copialettere,Ricordi,Emilio,"Seduta del 3 Marzo 1911

Istituzione di una casa G. Ricordi e C. a Nuova York

 

Presenti: Giulio Ricordi, Gerente - Comm. E. Bozzotti (con procura nob. Luigi Origoni) Ing. Comm. Gius. Sullam in proprio ed in rappresentanza Eredità Pisa - Comm. Francesco Gnecchi (con procura Antonio e Vittorio Gnecchi) - S.a Laura Ricordi Giulini - Alberto Ricordi (con procura Eredi Gius. Ricordi) - Barone Rossi - Conte U. De Albertis - Cesare Gnecchi - Emilio e Pompeo Ricordi per procura a Giulio Ricordi - Ing. Cav. Luigi Brentano per procura a Comm. E. Bozzotti - Conte Gius. Visconti di Modrone in rappresentanza Anna Erba Brivio - Contessa Carla Visconti di Modrone Erba - Contessa Lina Castelbarco Erba. Presenzia l’eg.o  Avv. Bronzini.

 

Il Gerente apre la seduta alle ore 14,15 e dà lettura del precedente verbale che è approvato.

-       In seguito l’Assemblea dei Soci della accomandita semplice “G. Ricordi & C”

-       Sentita la relazione e la proposta del Gerente Com. Giulio Ricordi circa la istituzione di una filiale della Società a New York e sulle modalità peculiari della costituzione ed organizzazione di tale filiale richieste dalle leggi e consuetudini locali.

-       Richiamati l’art.o 11 lett. b del contratto Sociale 4 Giugno 1903 rogito Strambio e l’art.o 118 del Codice di Commercio.

delibera

di autorizzare, come autorizza, il Gerente ad istituire una nuova Casa filiale della Società G. Ricordi & C. a Nuova York, con tutte quelle modalità e condizioni che per la regolarità della sua costituzione e del suo normale funzionamento e per la protezione delle leggi locali fossero richieste dalle norme legislative o consuetudinarie del paese, ritenuta pertanto, d’accordo col Gerente, come una succursale della Società e quindi un’azienda funzionante per esclusivo conto e interesse della medesima la istituenda filiale di New York, quand’anche in ossequio alle leggi locali questa dovesse sorgere sotto forma di ente autonomo e colla partecipazione alla sua fondazione non della Casa non della Casa [sic: il testo è ripetuto due volte a cavallo del cambio pagina] Madre di Milano G. Ricordi e C. ma del Gerente in proprio nome.

 

La seduta è sciolta alle ore 16 e 20.

 

Laura Ricordi Giulini

Francesco Gnecchi

Giuseppe Sullam

Erminio Bozzotti

Cesare Gnecchi

Alessandro Rossi

Giulio Ricordi

Alberto Ricordi

Luigi Origoni",negative,negative,negative,fear
817,CLET002763,15.0,11.0,1911.0,,copialettere,Ricordi,Giuseppe,"Seduta del 15 Novembre 1911

Discussione ed eventuale approvazione del Bilancio 1910-911 - Nomina dei Consiglieri di Vigilanza.

 

Presenti: Giulio Ricordi, Gerente - Eredi Giuseppe Ricordi - Comm. E. Bozzotti, anche in rappresentanza Conte Giuseppe Visconti di Modrone (Eredità Erba) - Cesare Gnecchi - Barone Alessandro Rossi - Comm. Francesco Gnecchi con procura Antonio Gnecchi - Vittorio Gnecchi - Conte Ugo de Albertis - Comm. Sullam, anche in rappresentanza Luigi Pisa.

 

Risultando legale l’Assemblea, la seduta è aperta alle ore 14,40 ⎼ ed è approvato il precedente verbale.

 

Il Gerente legge la relazione intorno al Bilancio 1910 - 911 ⎼ ed il Comm. Bozzotti legge poi la relazione del Consiglio di Vigilanza.

 

Il Gerente, premessi vivi ringraziamenti per le cortesi ed affettuose parole indirizzategli per la riaquistata [sic] salute, apre la discussione intorno al Bilancio stesso.

 

In merito interloquiscono i Soci Si. Francesco Gnecchi, Alberto Ricordi, Comm. Bozzotti, Com. Sullam, Luigi Origoni: in complesso il bilancio ha prodotto buona impressione, raccomandandosi, ove sia possibile, una diminuzione nelle spese, le quali in questo bilancio gravano per alcune voci in modo sensibile.

 

Il Gerente replica che terrà conto delle espresse osservazioni e dà altresì ragione delle cause che contribuirono alle varie spese.

 

Il Comm. Francesco Gnecchi crederebbe opportuno che meglio si facesse conoscere l’ubicazione della Ditta, specie per riguardo al Negozio di vendita: sarebbe opportuno un cartello nell’angolo prospiciente la Galleria.

 

Il Gerente osserva che anche così, non vi fu alcuna diminuzione di clientela nel Negozio, ma crede utile la proposta del Comm. Gnecchi alla quale darà esecuzione.

 

Messo ai voti il Bilancio 1910 -911 è approvato alla unanimità ⎼ e per acclamazione vengono riconfermati i Signori Consiglieri di Vigilanza.

 

La seduta è levata alle ore 16 e 15.

Luigi Origoni

Giuseppe Sullam

Alessandro Rossi

Cesare Gnecchi

Erminio Bozzotti

Francesco Gnecchi

manca la firma del Gerente

[n.d.c.: aggiunto in matita sul verbale. La firma, come di consueto, avrebbe dovuto essere apposta in occasione della seduta successiva del 15 giugno 1912, cosa impossibile perché il 6 Giulio Ricordi morì]",negative,negative,negative,sadness
830,CLET002764,15.0,6.0,1912.0,,copialettere,Ricordi,Emilio,"Seduta del 15 Giugno 1912

-  ore 14½ nella sede sociale -

 

Copia del verbale dell’assemblea fatta per atto pubblico a rogito Dott. Federico Ant. Fenini N° 3025 di repertorio - reg. a Gorgonzola il 19 Giugno 1912 N° 314 Vol. 41 (Copia autentica dell’atto trovarsi a protocollo pos. 4195 Atti costitutivi di Società)

 

L’invito ai Soci venne fatto dal Consiglio di Vigilanza per deliberare sul seguente ordine del giorno: “Deliberazioni in merito alla Gerenza della Società in seguito alla morte del Comm. Giulio Ricordi”

 

Sono presenti personalmente o regolarmente rappresentati a termini dell’Art. 8 delle norme regolatrici sociali, i Signori:

1.o Eredi Comm. Luigi Erba rappresentati dal Sig. Conte Giuseppe Visconti di Modrone con diritto a voti    N. 120

II° Eredi Comm. Giulio Ricordi rappresentati dal Sig. Emanuele Ricordi con diritto a voti 85.

III° Quinterio Alberto rappresentato dal padre Sig. Gustavo Quinterio 5.

IV° Eredi Signora Amalia Ricordi Brentano rappresentati dal Nob. Ing. Cav. Luigi Brentano con voti 39.

V° Eredi Cav. Giuseppe Ricordi rapp. del Sig. Max Ricordi con voti 38.

VI° Cav. Emilio Ricordi rapp. dal Nob. Luigi Origoni con voti 42.

VII° Pompeo Ricordi rappresentato dal Nob. Luigi Origoni con voti 48.

VIII° Alberto Ricordi con voti 8.

IX° Eredi Comm. Luigi Pisa rappresentati da Sullam Ing. Comm. Giuseppe voti 80.

X° Comm. Erminio Bozzotti voti 30.

XI° Barone Alessandro Rossi 10.

XII° Comm. Francesco Gnecchi 14.

XIII° Sig. Antonio Gnecchi rappresentato dal Sig. Comm. Francesco Gnecchi 20.

XIV° Signora Laura Giulini Ved.va Ricordi rappresentata dal figlio Sig. Alberto Ricordi voti 24.

XV° Nob. Luigi Origoni voti 10.

XVI° Conte Ugo Albertis  “ 5.

XVII° Sig. Cesare Gnecchi “  5.

XVIII° “ Vittorio Gnecchi  “ 5.

XIX° “ Comm. Giuseppe Sullam “ 4.

XX° “ Colombo Alfredo “ 2

 

Totale voti presenti o rappresentati N. 594

 

Per acclamazione dell’Assemblea assume la presidenza della stessa il Sig. Comm. Giuseppe Sullam il quale coll’adesione di tutti i presenti dichiara valida e regolarmente costituita l’Assemblea per deliberare sul proposto ordine del giorno essendo presente la totalità del capitale.

 

Letto il verbale della precedente adunanza questo viene approvato all’unanimità.

 

Il Presidente commemora il defunto Comm. Giulio Ricordi il quale fu lustro e vanto della Società a profitto della quale impiegò con grande vantaggio le eccelsi sue doti di Artista e di Amministratore. L’Assemblea unanime si associa al compianto deliberando di comunicare le condoglianze dell’assemblea alla famiglia dell’estinto.

 

Il Comm. Ing. Tito Ricordi presente all’Assemblea riconferma la dichiarazione già fatta alla Commissione di Vigilanza che esso intende valersi del diritto riservatogli dall’Art. XIII delle norme regolatrici della Società, di entrare nella società in qualità di Socio solidale e di assumere la Gerenza alle condizioni di cui nel detto Art. XIII°.

 

I Soci presenti e rappresentati, preso atto di tale dichiarazione del Sig. Comm. Tito Ricordi alla unanimità e per acclamazione: riconoscono e dichiarano come unico gerente della Società il Comm. Tito Ricordi colle stesse facoltà e diritti attribuiti al precedente compianto Gerente Comm. Giulio Ricordi rinunziandosi da parte dell’Assemblea alle facoltà di nomina di un cogerente.

 

Il Presidente ne dà comunicazione ufficiale al nuovo Gerente Comm. Tito Ricordi che riconferma la sua accettazione.

 

Null’altro essendovi a deliberare la seduta è levata essendo le ore 15½

 

Il Notaio Dott. Fenini diede lettura ad alta ed intelligibile voce del verbale suddetto stato da lui rogato che fu poscia sottoscritto da tutti i presenti unitamente ai testi Cav. Armanno Morlacchi e Nino Costa intervenuti = Tale verbale fu qui trascritto al solo scopo di cronistoria della Società.

 ",negative,negative,negative,joy
858,CLET002765,12.0,11.0,1912.0,,copialettere,Ricordi,Emilio,"Seduta del 12 Novembre 1912

Tenutasi negli uffici della Ditta - Via Berchet 2

 

Ordine del giorno - Lettura ed approvazione del bilancio dell’esercizio 1911-12 e nomina del Consiglio di Vigilanza.

 

Presenti i Sigg.ri Eredi Comm. Giulio Ricordi nella persona del Comm. Tito Ricordi: £425.000 con diritto a voti 85

Conte Giuseppe Visconti di Modrone procuratore e delegato della Contessa Sig.ra Carla Visconti di Modrone - della Contessa Lina Castelbarco e della Sig.ra Anna Brivio Erba £825.000 con diritto a voti 120

Comm. Giuseppe Sullam in proprio e quale procuratore generale del Sig. Luigi Pisa £425.000 con diritto a voti 84

il Sig. Max Ricordi rappresentate l’Eredità Giuseppe Ricordi per £190.000 con diritto a voti 38

Alberto Ricordi [£] 40.000 [voti] 8

Comm. Erminio Bozzotti [£] 150.000 [voti] 30

Barone Aless. Rossi [£] 50.000 [voti] 10

Comm. Francesco Gnecchi [£] 70.000 [voti] 14

Laura Giulini Ved.va Ricordi [£] 120.000 [voti] 24

Nob. Luigi Origoni [£] 50.000 [voti] 10

Vittorio Gnecchi [£] 25.000 [voti] 5

Colombo Alfredo [£] 13.333.32 [voti] 2

 

Sono rappresentati con speciali deleghe.

-       al Nob. Luigi Origoni: i Sigg.ri Cav. Emilio e Sig. Pompeo Ricordi per complessivi £ 450.000 con diritto e voti 90

-       al Comm. Francesco Gnecchi: i Sigg.riAntonio Gnecchi - Conte Ugo de Albertis e Cesare Gnecchi £ 150.000 con voti 30

-       al Comm. Tito Ricordi il Sig. Gustavo Quinterio quale tutore del minorenne suo figlio Alberto £ 26.666.68 voti 5.

 

Il Gerente constatato anzitutto che l’Assemblea per il numero dei Soci intervenuti e rappresentati è validamente costituita a termine dell’Art. 6 dello statuto sociale, dichiara alle ore 14.45 aperta la Seduta affidando al Sig. Colombo Alfredo di tenere il verbale.

 

Il Gerente prende quindi la parola. Egli esprime i sensi del suo animo commosso di dovere, in seguito alla perdita del venerato e da tutti compianto suo padre, presentarsi per la prima volta ai Soci nella qualità di Gerente la Ditta G. Ricordi C.

Il Comm. Tito Ricordi dichiara di sentire profondamente il grave peso e la grande responsabilità della carica che fu per tanti e tanti anni abilmente e nobilmente esercitata dal padre suo, alla cui sacra memoria rivolge parole di caldo e riverente affetto. Egli manifesta poi tutta la sua più viva riconoscenza ai Sigg.ri Consiglieri di Vigilanza, che sempre vollero favorirlo del loro illuminato Consiglio e valido appoggio nel disimpegno del difficile suo mandato, augurandosi di potere sempre trovare in loro quel fido aiuto e quella generosa assistenza che sinora gli usarono.

 

Il Gerente passa all’esame analitico di tutte le cifre del bilancio; egli dà su ciascuna variante nei confronti del precedente esercizio le più ampie giustificazioni ed i più dettagliati schiarimenti, illustrando in tal maniera ogni cifra esposta in bilancio.

Tutti i rami della vasta azienda vengono da lui minutamente trattati e dà su ciascuno d’essi i più estesi ragguagli diffondendosi in modo speciale sullo stabile di Viale Vittoria 21, sul riattamento avvenuto della Casa di Via Berchet, sull’ordinamento delle nuove officine, sulle gestioni del riparto: Affiches Gaillard - della Società G. Ricordi C. di New York e finalmente dà lettura dell’intero bilancio.

 

Prima di passare all’approvazione dello stesso, il Gerente fa una relazione sui provvedimenti, che col parere del Consiglio di Vigilanza, ha creduto opportuno di adottare per il continuo miglioramento e sviluppo dell’azienda.

 

Egli comunica che la rivista “Ars et Labor” cesserà colla fine del 1912, che l’Agenzia “l’Arte Lirica” non sarà più gestita dalla Ditta, accenna al nuovo assetto delle filiali estere e nazionali, agli avvenuti cambiamenti dei loro direttori, rilevando di ciascuno d’essi le speciali qualità e dimostrando l’opportunità ed i vantaggi delle disposizioni prese in loro riguardo.

 

Il Comm. Tito si diffonde inoltre sulle condizioni migliorate della proprietà artistica letteraria in vari paesi ⎼ quali l’Olanda - la Russia - l’Argentina ed il Brasile ⎼ in seguito all’emanazione di leggi riconoscenti i diritti degli autori, accenna alle probabilità di stipulazioni di trattati o convenzioni con tali Stati da parte dell’Italia. Fa d’altra parte notare le poco gradite conseguenze alle quali potrebbe eventualmente dar luogo la legge Rosadi qualora venisse approvata, legge che modificherebbe in modo assai dannoso ai diritti degli autori quella oggi in vigore, il Gerente chiude infine il suo lungo rapporto coll’affermare le sue speranze nella prosperità avvenire della Ditta G. Ricordi C. Rivolge quindi ai presenti la domanda se qualcuno di loro ha spiegazioni da richiedere, sia in rapporto al bilancio, sia in riguardo alla gestione morale della Ditta; nessuno dei Sigg.ri Soci avendo manifestato tale desiderio, il Comm. Giuseppe Sullam, in nome del Consiglio di Vigilanza prende la parola.

 

Con dire elevato egli manda un saluto alla memoria del compianto Comm. Giulio Ricordi all’Uomo illustre, al Capo della Casa della quale guidò le sorti con altissimo senno e ne accrebbe la potenza e la floridezza.

 

Il Comm. Sullam dice come nel grave lutto sia di conforto il sapere che le secolari tradizioni di Casa Ricordi sono affidate all’amato figlio dell’Estinto, il quale ha assunto l’arduo ed alto mandato con fortissimi propositi e con ammirevole ardore. Rileva come risultati dell’esercizio 1911-12 siano tali da riaffermare la prima fiducia del Consiglio nella solidità della Casa e dopo avere espresso parole d’encomio per la perfetta contabilità dell’Amministrazione, per lo zelo degli impiegati che coadiuvano il Gerente ed il fratello suo Sig. Manolo Ricordi direttore delle Officine, invita i Soci ad approvare le risultanze del bilancio come presentato dalla Gerenza.

 

All’invito fatto i Soci all’unanimità dichiarano di approvare il bilancio ed a conferma di ciò appongono allo stesso la loro firma.

 

In seguito a ciò i Soci ad unanimità riconfermano in carica i componenti l’attuale Consiglio di Vigilanza.

 

Null’altro avendosi a trattare il Gerente dichiara tolta la seduta alle ore 15.50

 

Giuseppe Visconti di Modrone

Eredi Gius. Ricordi: Max Ricordi

Giuseppe Sullam

Alberto Ricordi

Francesco Gnecchi

Erminio Bozzotti

Luigi Origoni

Vittorio Gnecchi

Alfredo Colombo

Tito Ricordi",negative,negative,negative,joy
887,CLET002766,18.0,6.0,1913.0,,copialettere,Ricordi,Emilio,"= Assemblée générale extraordinaire du 18 juin 1913 =

 

Au Siège Social de la Société en commandite simple G. Ricordi & C. à Milan, 2 via Berchet.

 

Ordre du jour: a) Approbation du procès verbal de l'Assemblée générale ordinaire du 12 novembre 1912

b) Proposition de partécipation à la fondation d’une Société étrangère d'éditions musicales

c) Contrats pour l’acquisition de nouveaux ouvrages.

 

Présents:

Les héritiérs de M.r Giulio Ricordi représentés par M.r Tito Ricordi, gérant de la Société 85 voix

M.r Alberto Quinterio, représenté par M.r Tito Ricordi 5 voix

M.me la Comtesse Carla Visconti di Modrone, M.me la Comtesse Lina Castelbarco, M.me Anna Erba, représentées par M.r le Conte Giuseppe Visconti di Modrone 120 voix

M.r Alberto Ricordi 8 voix

M.me Laura Ricordi représenteé par M.r Alberto Ricordi 24 voix

M.me Elisabetta Cristina Ricciardi-Brentano et M.me Margherita Brentano-Brentano, représentées par M.r Alberto Ricordi 39 voix

M.r Luigi Origoni 10 voix

M.r Emilio Ricordi représenté par M.r Luigi Origoni 42 voix

M.r Erminio Bozzotti 30 [voix]

M.r le Baron Alessandro Rossi représenté par M.r Erminio Bozzotti 10 [voix]

M.r Francesco Gnecchi 14 [voix]

M.r le Comte Ugo De Albertis représenté par M.r Francesco Gnecchi 5 [voix]

M.r Vittorio Gnecchi 5 [voix]

M.r Cesare Gnecchi 5 [voix]

Les héritiers de M.r Giuseppe Ricordi représentés par M.r Max Ricordi 38 [voix]

M.r Giuseppe Sullam 4 [voix]

M.r Luigi Pisa représenté par  M.r Giuseppe Sullam 80 [voix]

M.r Alfredo Colombo 2 [voix]

 

Le Gérant constate que l’Assemblée, réunissant le nombre de voix prévues par le Contrat social, est valablement constituée et déclare la séance ouverte à 14h.15.

 

a)    Le Gérant donne lecture du procès verbal de l’Assemblée dus 12 novembre 1912 qui est approuvé sans observations.

b)    Le Gérant expose le raisons qui lui font proposer la constitution d’une Société anonyme française d’editions musicales et donne les détails sur son fonctionnement futur.

L’Assemblée, après le rapport du Gérant et en acceptant sa proposition, à l’unanimité des voix autorise le Gérant Monsieur Tito Ricordi du feu Jules à fonder sous le nom de Ricordi et Compagnie une Société anonyme française au capital de 100.000 francs avec siège à Paris ayant pour objet en même temps que la fabrication par tous modes et procédés, l'édition, vente et mise en vente, débit en gros et en détail par tout où besoin sera de toutes œuvres et compositions musicales de tous genres, œuvres littéraires, partitions pour orchestre ou pour instruments séparés, morceaux de musique avec ou sans paroles pour tous genres d’instruments, méthodes musicales et généralement tous ouvrages constituant de la musique ou conçus dans un but d’instruction ou d'éducation musicale comme généralement toutes opérations commerciales se rattachant à l’édition musicale.

 

La Société française durera jusqu'au 30 juin 1920 sauf le cas de dissolution anticipée ou de prorogation.

 

L’Assemblée donne à Monsieur Tito Ricordi pleins pouvoir pour la constitution de ladite Société anonyme française, pour la rédaction de ses statuts et pour lui apporter ;

1)    le nom de Ricordi

2)    le bail du magazin G. Ricordi & C. à Paris 18 rue de la Pépinière

3)    le mobilier garnissant les bureaux actuels et les marchandises qui existeront dans les magazins G. Ricordi & C. à Paris, estimes suivant inventaire au 30 juin 1913

4)    les fonds déposés, au nom de G. Ricordi & C. au Crédit Lyonnais au 30 juin 1913.

5)    L’Assemblée après avoir entendu M.r le Gérant sur l’article c) de l’ordre du jour, l’autorise à l'unanimité des voix à passer des traités avec MM. Camille Erlanger, Italo Montemezzi, Giacomo Puccini pour de nouveaux opéras, après avoir consulté le Conseil de surveillance.

 

La séance est levée à 16h.

 

Le présent procès verbal est rédigé en langue française pour faciliter les démarches nécessaires à la constitution de la Société française.

 

Lu et approuvé

 

Tito Ricordi

Giuseppe Visconti di Modrone

Giuseppe Sullam

Alberto Ricordi

Erminio Bozzotti

Max Ricordi

Cesare Gnecchi

Francesco Gnecchi

Alfredo Colombo",negative,neutral,positive,sadness
915,CLET002767,29.0,10.0,1913.0,,copialettere,Ricordi,Emilio,"Seduta del 29 Ottobre 1913

tenutasi nella sede della Società in Via Berchet

 

Presenti i Signori:

Eredi Giulio Ricordi nella persona del Sig. Comm. Tito Ricordi (voti 85) che rappresenta anche il Sig. Alberto Quinterio mediante regolare delega del padre Sig. Gustavo Quinterio (voti 5). complessivamente v. 90.

Conte Giuseppe Visconti di Modrone quale procuratore della Cont.sa Carla Visconti di Modrone della Signora Anna Brivio Erba, della Cont. Lina Castelbarco - complessivamente. 120

Comm. Erminio Bozzotti voti 30

Cav. Emilio Ricordi [voti] 42

Comm. Francesco Gnecchi in proprio voti 14

quale rappresentante del fratello Comm. Antonio [voti] 20

e dei figli Cesare e Vittorio [voti] 10 [totale voti] 44

Alberto Ricordi in proprio voti 8

e quale rappresentante di Max Ricordi per l’eredità Giuseppe Ricordi [voti] 38 [totale voti] 46

Comm. Giuseppe Sullam in proprio [voti] 4

e quale legale procuratore del Sig. Luigi Pisa voti 80 [totale voti] 84

Barone Alessandro Rossi [voti] 10

Conte Ugo De Albertis [voti] 5

Nob. Luigi Origoni in proprio voti 10

e quale rapp.te del Sig. Pompeo Ricordi [voti] 48 [totale voti] 58

Nob. Ing. Luigi Brentano quale legale procuratore delle Signore Cristina Ricciardi Brentano voti 20

e Nob. Margherita Brentano Brentano [voti] 19 [totale voti] 39

Sig.ra Laura Giulini Ricordi [voti] 24

Colombo Alfredo voti 2.

 

Presenti o rappresentati quindi tutti i soci (voti 624)

 

Il Gerente Comm. Tito Ricordi dichiara alle ore 14.10 aperta la seduta.

 

L’ordine del giorno tratta della discussione ed approvazione del bilancio dell’esercizio 1912-13 e della nomina dei Consiglieri di Vigilanza.

 

Funge da segretario il Sig. Avv.to Edgardo Bronzini.

 

Il Gerente, premesso che sarà brevissimo nella sua relazione, fa una rapida generale esposizione delle condizioni, relativamente normali, nelle quali si è svolto l’esercizio 1912-13. Rilevata la forte concorrenza che la casa Madella di Sesto S. Giovanni ed altri editori hanno da qualche tempo creato alle opere cadute nel 2° periodo, avverte che d’accordo col Consiglio di VIgilanza, decise di combattere tale concorrenza col diffondere una speciale “edizione del Popolo” delle medesime opere, da vendersi al pubblico al prezzo di lire una al volume ed ai rivenditori coi soliti sconti. Tale edizione costituirà in se stessa una perdita abbastanza considerevole per la Ditta ma essa verrà a frenare la concorrenza e a richiamare maggior numero di clienti privati.

 

Il Comm. Tito Ricordi dà ampie spiegazioni sul nuovo ordinamento delle Officine e sugli speciali criteri sui quali si fondano oggi i computi per la stampa delle edizioni musicali, criteri che si adottano in via di esperimento, nell’intento di poter stabilire una giusta distinzione fra i redditi derivanti dalle diverse produzioni delle nostre Officine.

 

Il Gerente fa inoltre un resoconto del funzionamento di tutte le filiali, si diffonde sulle ragioni per le quali alcune d’esse segnano un aumento e le altre una diminuzione di utili e giustifica i minori redditi risultanti da alcune categorie del bilancio.

Avverte che gli ammortamenti, concretati col Consiglio di Vigilanza, vennero fatti nelle misure normali ed altrettanto si fece per ciò che riguarda la valutazione delle attività della Ditta, eccettuata la rimanenza dei libretti d’opera per la quale si computò una percentuale inferiore a quella del precedente anno.

 

Il Comm. Tito comunica: le condizioni d’affitto che si convennero per le vecchie officine di Viale Vittoria 21 ed i progetti che i conduttori, successi al Sig. Basaglia, hanno di trasformare ed ampliare il vecchio stabile a piccolo teatro e di costruire un grande salone pel gioco della pelota.

 

Il Gerente legge infine le risultanze attive e passive del bilancio dell’esercizio e comunica la cifra di utile netto stabilita pel riparto.

 

Il Comm. Francesco Gnecchi, nota che non ritiene conveniente impiegare l’eccellenza di casa in titoli di riserva od in fondi speciali ad interesse, che per quanto elevato, certo non raggiunge il 5%. E più conveniente di gradatamente estinguere con tali eccedenze, e cioè man mano che esse si rendono disponibili, il debito di lire seicentomila (£ 600.000) che la ditta ha verso alcuni dei propri soci in “Conto non disponibile” e pel quale la ditta corrisponde l’interesse del 5%.

 

L’osservazione del Sig. Comm. Francesco Gnecchi è appoggiata unanimemente dall’assemblea per cui il gerente dichiara che sottoporrà senz’altro allo studio del Consiglio di Vigilanza il progetto per estinguere, quando l’eccedenza di cassa lo permetterà e quindi in modo graduale, tale debito.

 

Il Comm. Erminio Bozzotti presenta a nome del Consiglio di Vigilanza la relazione di Bilancio, rilevando nella stessa l’incessante progresso della ditta, efficace ed attiva opera del Gerente intesa a dare un maggiore sviluppo agli affari, ad introdurre un’opportuna economia nei varii rami dell’azienda, ad istituire saggi e riforme amministrative. Esprime la piena soddisfazione del Consiglio per la regolarità della contabilità ed il funzionamento generale dell’Amministrazione ed ha parole di lode pei collaboratori del Gerente. Invita i Signori Soci ad approvare il Bilancio 1912-13 nelle sue risultanze e col proposto dividendo.

 

Tutti approvano e procedono alla firma del bilancio.

 

Il Barone Rossi prega il Gerente di qualche ragguaglio sulle novità od avvenimenti artistici che interessano la ditta.

 

Il Gerente soddisfa il suo desiderio facendogli una relazione sulle opere nuove: Francesca da Rimini, L’Ombra di Don Giovanni, il Macigno, Ramuntcho ed altri di giovani autori che la casa sta preparando.

 

Il Nob. Sig. Luigi Brentano rileva che l’invito ai soci per il preventivo esame del bilancio porta una limitazione di tempo così stretta da non permettere nella pratica ⎼ qualora tutti i soci volessero farlo ⎼ l’esame stesso, motivo per cui prega di volere estendere il tempo mettendo sull’invito alla Assemblea che “il bilancio è visibile nelle ore d’ufficio” intendendosi naturalmente dal giorno dell’invito a quello della seduta.

 

Il Gerente dichiara che provvederà in conformità.

 

Dovendosi infine procedere alla nomina del Consiglio di Vigilanza tutti i Signori Soci proclamano rieletti a consiglieri tutti quelli accaduti.

 

La seduta viene tolta alle ore 15.15.

 

Tito Ricordi

Il Segretario Avv. Edgardo Bronzini

Laura Ricordi Giulini

Giuseppe Sullam

Eredi Giulio Ricordi: Max Ricordi

Alfredo Colombo

Francesco Gnecchi

Giuseppe Visconti di Modrone

Erminio Bozzotti

Luigi Origoni

Cesare Gnecchi",negative,negative,negative,fear
946,CLET002768,31.0,10.0,1914.0,,copialettere,Ricordi,Emilio,"Assemblea ordinaria del 31 Ottobre 1914

 

In seguito ad avviso di convocazione del gerente sono quest’oggi intervenuti alla sede della ditta G. Ricordi & C. i seguenti soci:

Comm. Tito Ricordi Gerente anche quale delegato degli Eredi del compianto Comm. Giulio Ricordi nonché del Sig. G. Alberto Quinterio, Nob. Ing. Luigi Brentano quale procuratore della Sig.ra Baronessa Margherita Brentano ed Elisabetta Cristina Ricciardi.

Max Ricordi - per l’Eredità Giuseppe Ricordi.

Alberto Ricordi - Comm. Giuseppe Sullam in proprio e quale procuratore del Sig. Dott. Luigi Pisa

Comm. Erminio Bozzotti in proprio e quale delegato del Sig. Barone Alessandro Rossi

Comm. Francesco Gnecchi con delega del Sig. Antonio Gnecchi e del Conte Ugo De Albertis

Sig.ra Laura Giulini Ricordi - Nob. Luigi Origoni in proprio e quale delegato dei sigg.ri Cav. Emilio e Pompeo Ricordi

Conte Giuseppe Visconti di Modrone quale procuratore della Sig.ra Anna Brivio Erba, della Contessa Carla Visconti e della Contessa Lina Castelbarco.

Cesare Gnecchi - Vittorio Gnecchi e Alfredo Colombo

 

Assiste l’Avv.to Edgardo Bronzini. Essendo così presenti o rappresentati tutti i soci della ditta, il Gerente dichiara aperta la seduta alle ore 14.15 chiamando a fungere da segretario dell’Assemblea l’Avv.to Bronzini.

 

1.° Si dà anzitutto lettura del verbale della precedente assemblea 29 Ottobre 1913 che viene approvata ad unanimità.

Il Socio Ing. Brentano muove qualche osservazione sulle modalità adottate per la restituzione del conto disponibile, ma, dopo qualche discussione in argomento, tutti i soci concordano che si abbia a mantenere il sistema in corso.

 

2.° Si passa quindi al primo oggetto dell’ordine del giorno: “discussione ed approvazione del bilancio dell’esercizio 1913-14”

Il Gerente presenta e commenta per copia agli intervenuti dello Bilancio. Riferisce quindi come, per quanto la guerra sia scoppiata dopo la chiusura dell’esercizio, egli, d’accordo colla Commissione di Vigilanza, in vista delle conseguenze finanziarie che troppo prevedibilmente ne sarebbero derivate all’esercizio 1914-15, abbia creduto opportuno adottare per il bilancio 1913-14 criterîi di valutazione più rigorosi dei consueti, cosicché tale bilancio, che se formato in base ai precedenti avrebbe potuto essere il migliore di tanti anni, venne per riduzioni prudenziali straordinarie, a presentare la risultanza d’un dividendo del solo 8%. Prima di entrare nell’esame delle voci del Bilancio, il Gerente crede opportuno informare l’Assemblea di due importanti vertenze che volgono alla loro soluzione, la vertenza colla Casa di Riposo per musicisti e quella colla società di costruzioni A. Brambilla.

Circa la prima riferisce che, invitati dal Consiglio dell’O.P. si è accettato di entrare in trattative per un’amichevole definizione ed è sperabile che se anche dalla controparte si spiegherà la stessa buona volontà da cui si è da parte nostra animati, si potrà, pure con qualche sacrificio, arrivare a risolvere di buon accordo ogni pendenza insorta ed insorgibile nella esecuzione dei contratti del maestro Verdi riferibilmente ai nostri rapporti con detta opera pia.

 

Circa la vertenza coll’impresa Brambilla si ha purtroppo ragione di serie preoccupazioni sull’esito del lodo arbitrale che dovrebbe essere emanato prima della fine del corrente anno, dovendosi per varie circostanze temere che la cifra di debito che verrà liquidata abbia a risultare di gran lunga maggiore di quella ch’era nelle nostre calcolazioni e conclusioni agli arbitri.

 

Il Gerente passa quindi ad illustrare e dilucidare le singole voci del presentato bilancio, con opportuni rapporti colle voci corrispondenti del precedente bilancio, fornendo ampie e dettagliate informative e notizie sui vari rami delle attività dell’azienda in Italia ed all’estero e spiegando la ragione degli aumenti i talune voci di spese, quali le spese giudiziarie e notarili, le spese di viaggio all’estero ⎼ le spese per imposte e tasse ⎼ le spese dell’esposizione di Lipsia etc. ⎼ e per contro la diminuzione verificatesi di altri titoli di spese.

Più particolarmente si intrattiene sulla nuova organizzazione amministrativa applicata alle officine, leggendo analoga relazione sullo svolgimento di essa, sulle pratiche avviate ma troncate poi dalla guerra, per l’utilizzazione delle riproduzioni cinematografiche ⎼ sul movente che ha guidato alla pubblicazione delle edizioni popolari ⎼ sulle condizioni della casa di Parigi e su quella della casa di New York, dove in seguito a visita d’ispezione praticatavi da uno speciale mandatario della ditta, il Dott. Gino Cantù, si sono introdotti nuovi e più prudenziali criteri di valutazione ⎼ e sullo stato di cassa la quale se era al 30 Giugno pp. in condizione di eccezionale floridezza è andata naturalmente da allora assottigliandosi per i minori o mancati incassi in Italia ed all’estero, aggiungendo in proposito che la Banca Pisa ci fu sempre larga di cortese appoggio.

Infine il Gerente fa presente come e nell’interesse della Ditta e per un senso di doveroso riguardo alla maestranza delle officine, abbia nonostante il periodo critico che si attraversa, creduto di mantenervi vivo e continuo il lavoro.

Il Socio Comm. Francesco Gnecchi plaudendo ai criteri di prudenza che hanno guidato nella compilazione del bilancio e ritenendo che i soci debbono essere soddisfatti del proposto dividendo limitato all’8% ⎼ muove qualche osservazione sull’entità della differenza tra gli utili lordi e gli utili netti chiedendo al Gerente spiegazioni in proposito. Spiegazioni tosto esaurientemente fornite dal Gerente e delle quali il Comm. Gnecchi si dichiara soddisfatto.

 

Successivamente nessun altro chiedendo la parola sul bilancio, il Comm. Bozzotti legge la relazione della Commissione di Vigilanza sull’esercizio 1913-14 che conclude colla proposta di approvazione del relativo bilancio.

Viene quindi posto in delibera il bilancio della società chiuso al 30 Giugno 1914 con una risultanza d’un utile netto di £ 290057.98. Dopo prova e controprova il bilancio risulta approvato ad unanimità e viene seduta stante firmato da tutti i presenti.

Si approva quindi pure ad unanimità la ripartizione dell’utile netto di detto bilancio in ragione d’un dividendo dell’otto per cento che il Gerente annunzia pagabile subito fino al 5% riservandosi pagare il residuo appena lo permetteranno le condizioni di cassa.

 

3.° L’Assemblea addiviene poi alla nomina della commissione di Vigilanza per l’esercizio in corso e per acclamazione unanime riconferma in carica gli uscenti Sig.ri Bozzotti Comm. Erminio - Origoni Nob. Luigi - Sullam Ing. Comm. Giuseppe e Visconti di Modrone Conte Giuseppe.

 

4° Il Gerente infine date le eccezionali condizioni di quest’anno crede opportuno esporre un bilancio preventivo dell’esercizio in corso, informato anch’esso ai criterii più rigorosi e dal quale risulterebbe la prevedibilità d’un dividendo del 5%.

 

Accenna poi alle nuove opere in vista, quella del Maestro Giacomo Puccini: I due Zoccoletti; del Maestro Zandonai: La Via della finestra; e del Maestro Vittorio Gnecchi: Judith.

 

Dopo di che la seduta è tolta alle ore 16½

 ",negative,negative,negative,joy
982,CLET002769,21.0,4.0,1915.0,,copialettere,Ricordi,Emilio,"= Assemblea straordinaria del 21 aprile 1915 =

 

In seguito ad avviso di convocazione del gerente oggi, alle ore 14.30, si sono riuniti in Assemblea straordinaria presso la sede della Ditta G. Ricordi & C. in Milano, Via Berchet 2 i seguenti Soci:

 

Comm. Tito Ricordi, gerente, e quale delegato degli eredi del compianto Comm.re Giulio Ricordi, nonché del Sig.r Alberto Quinterio, il Nob.e Sig.r Luigi Origoni in proprio e quale delegato dei Sigg.ri Cav.e Emilio e Pompeo Ricordi, della Sig.ra Baronessa Margherita Brentano Brentano e della Sig.ra Elisabetta Cristina Ricciardi Brentano,

Il Comm.re Giuseppe Sullam in proprio e quale procuratore del Sig.r D.r Luigi Pisa

il Conte Giuseppe Visconti di Modrone quale procuratore della Sig.ra Anna Erba Brivio, della Contessa Carla Visconti di Modrone Erba e della Contessa Lina Castelbarco Erba, il Comm.re Francesco Gnecchi in proprio e quale delegato del Sig.r Vittorio Gnecchi, il Sig.r Cesare Gnecchi in proprio e quale delegato del Sig.r Antonio Gnecchi, il Sig.r Max Ricordi per l’eredità Giuseppe Ricordi,

la Signora Laura Giulini Ricordi in proprio e quale delegata del Sig.r Alberto Ricordi

il Comm.re Erminio Bozzotti

il Sig.r Alfredo Colombo

Assiste l’Avv.o Edgardo Bronzini

 

Essendo presenti o rappresentati tanti Soci quanti sono richiesti dallo Statuto Sociale, il Gerente dichiara aperta la Seduta chiamando a fungere da segretario l’Avv.o Edgardo Bronzini.

 

1°= Il Segretario dà anzitutto lettura del Verbale della precedente Assemblea del 31 ottobre 1914 che viene ad unanimità approvato e firmato dagli intervenuti.

 

2°= Si passa quindi alla trattazione del seguente oggetto all’ordine del giorno: “Contratto col maestro Giacomo Puccini per l’opera I due Zoccoletti”.

 

Il Gerente, richiamato l’art.° 11 dello Statuto Sociale per cui è richiesto il voto dell’Assemblea dei Soci, alla presenza di almeno la metà del capitale sociale e colla maggioranza assoluta dei voti, per le proposte concernenti l’acquisto di spartiti musicali che impegnino una somma maggiore di £ 40,000, riferisce come, dissipate le nubi che offuscano i buoni rapporti col maestro Puccini, e acquistato per il prezzo di £ 5300 ⎼, all’asta pubblica, il diritto alla trasformazione in libretto lirico del romanzo “Two little wooden shoes” della defunta autrice Ouida si addivenne a trattative col maestro Puccini per la relativa opera musicale e dovendosi stringere, per ciò un contratto che importerà per la Società un impegno superiore alle £ 40/m si presentò necessario convocare i Soci in Assemblea straordinaria in ossequio alla su-ricordata disposizione statutaria.

 

Informa quindi dettagliatamente sulle proposte fatte dal Maestro Puccini che avrebbe voluto condizioni analoghe, anzi identiche, a quelle da esso ottenute a Vienna per l’opera “La Rondine” ed un prezzo di “200.000 ⎼ sulle osservazioni ed obbiezioni già mosse a tali proposte e come ad ogni modo, esso Gerente abbia fatto esplicita riserva del parere della Commissione di Vigilanza e della autorizzazione dell’Assemblea.

 

Dà quindi lettura dell’ordine del giorno che in argomento d’accordo colla Commissione di Vigilanza, si sottoporrebbe alla discussione e alla deliberazione dell’odierna Assemblea, e che è il seguente:

 

“L’Assemblea autorizza il Gerente a conchiudere, previo parere favorevole della Commissione di Vigilanza, il contratto col Maestro Puccini per l’opera “ I due Zoccoletti”

a)    al corrispettivo il più possibile conveniente per la Ditta e sempre ad ogni modo sensibilmente inferiore alla somma di £ 200.000 ⎼ proposta dal Maestro Puccini e a condizione che la cifra di corrispettivo, che sarà concordata, sia pagabile in rate distribuite in un periodo che vada al di là della consegna della grande partitura,

b)    a condizione altresì che la percentuale a concordarsi col Maestro Puccini sulle edizioni abbia a valutarsi sul prezzo marcato delle edizioni stesse, e che tale percentuale venga limitata alle edizioni complete dell’opera per canto e piano e per piano solo

c)     a condizione infine che la percentuale del 40% sia applicabile solo al diritto di rappresentazione e che invece la percentuale sui piccoli diritti musicali e sugli strumenti meccanici venga ridotta al 33%

 

Dopo opportuna discussione ed esaurienti spiegazioni date dal Gerente a richiesta dei singoli Soci, l’Assemblea a unanimità delibera di approvare il surriferito ordine del giorno.

 

3°= Comunicazioni della Gerenza

Il Gerente informa quindi dettagliatamente sull’esito della vertenza della Società colla Ditta A. Brambilla. Di fronte a quanto gli Arbitri erano disposti a liquidare si credette, consultato il legale della nostra Ditta, di addivenire ad una diretta transazione colla Impresa Brambilla, con dispensa del Collegio arbitrale di far luogo a sentenza, liquidando il residuo debito della Ditta in £ 367.935,40 compresi gli interessi di mora antecedenti al 31 Dicembre 1914; e concordando il pagamento in quattro mesi senza ulteriore decorrenza di interessi, colla divisione a metà delle spese di arbitrato. La somma complessiva di debito in circa £ 378.000 venne già a quest’ora per intero soddisfatta colle risorse di cassa della Ditta.

 

L’Assemblea ne prende atto.

 

Il Gerente riferisce pure sulle pratiche laboriose esperitesi per la definizione di ogni vertenza colla Casa di Riposo per Musicisti. Spiega come per effetto di tale transazione, che a quest’ora venne già approvata per la Casa di Riposo dall’autorità tutoria ed è quindi diventata definitiva, la Ditta ha il vantaggio di vedere risolta non soltanto ogni contestazione che formò oggetto della precorsa causa, ma di vedere anche sistemata e regolata una quantità di altri argomenti dubbiosi sulla interpretazione dei contratti Verdi che avrebbero potuto originare altre fastidiose questioni e lunghi litigi.

Osserva poi anche come debba tenersi conto che nelle cifre riconosciuto a credito dell’Opera Pia di £ 35000 pagabili al 30 giugno pv. e di £ 11428.64, già pagate, per compenso sui piccoli diritti musicali e sugli strumenti meccanici a tutto il 31 Dicembre 1914 entrano per un importo notevole quelle somme che la Ditta fu sempre disposta a corrispondere all’Opera Pia a titolo di elargizione e che, se ricevute sotto tale titolo, sarebbero state dalla Ditta versate negli scorsi anni e avrebbe essa continuato a pagare.

Rileva infine come colla transazione in parola viene a cessare per la Ditta ogni ulteriore obbligo di corresponsione all’Opera Pia pei piccoli diritti e per gli strumenti meccanici, mentre invece la Ditta andrà man mano a rientrare almeno in parte nel versato in effetto della concordata esclusiva devoluzione ad essa di proventi che fin qui passavano, per il tramite della Société des Auteurs, Compositeurs et Éditeurs de musique di Parigi, alla Casa di Riposo.

 

L’Assemblea prende atto con soddisfazione della avvenuta transazione.

 

Dopo di che, null’altro essendovi a trattare, il Gerente dichiara alle ore 15.30 sciolta l’Assemblea.

 

Laura Ricordi Giulini

Ing. Luigi Brentano

Francesco Gnecchi anche per Antonio, Cesare e Vittorio Gnecchi e Ugo D’ Albertis

Erminio Bozzotti anche per Alessandro Rossi

Luigi Origoni

Giuseppe Sullam

Eredi Giuseppe Ricordi: Max Ricordi

Tito Ricordi",negative,negative,negative,joy
1014,CLET002770,23.0,11.0,1915.0,,copialettere,Ricordi,Emilio,"= Assemblea ordinaria del 23 Novembre 1915 =

 

 

In seguito ad avviso di convocazione del Gerente, quest’oggi 23 novembre 1915, alle ore 14.30, si sono riuniti alla sede della Ditta G. Ricordi & C., in Milano Via Berchet N.° 2 i seguenti Soci:

Comm. Tito Ricordi, Gerente, in proprio con voti 85 e quale delegato per procura delle Signore: Contessa Lina Castelbarco Erba con voti 55 Anna Erba Brivio [con voti] 55

Nob. Ing.e Cav. Luigi Brentano quale procuratore delle Signore: Nob. Margherita Brentano Brentano [con voti] 19 Nob. Elisabetta Cristina Ricciardi Brentano [con voti] 20

Laura Ricordi Giulini in proprio [con voti] 24 e per procura del Signor Alberto Ricordi [con voti] 8

Comm. Erminio Bozzotti, in proprio [con voti] 30 e per procura dei Signori Barone Alessandro Rossi [con voti] 10 Alfredo Colombo [con voti] 2

Max Ricordi per l’eredità Giuseppe Ricordi [con voti] 38

Comm. Ing. Giuseppe Sullam in proprio [con voti] 4 e per procura del Signor D.r Luigi Pisa [con voti] 80

Nob. Luigi Origoni in proprio [con voti] 10 e per procura dei Signori: Cav. Emilio Ricordi [con voti] 42 Pompeo Ricordi [con voti] 48 Contessa Carla Visconti Erba [con voti] 55

Comm. Francesco Gnecchi in proprio [con voti] 14 e per procura dei Signori Conte Ugo de Albertis [con voti] 5 Vittorio Gnecchi [con voti] 5 Cesare Gnecchi [con voti] 5 Antonio Gnecchi [con voti] 20

 

in totale voti N.° 634

 

Il Gerente chiama ad assistere in funzione di Segretario l’Avv.o Edgardo Bronzini che trovasi presente ed indi constatato che essendo presenti o rappresentati 634 voti sul totale di 640 voti ritiene, a norma dell’Atto sociale, validamente costituita l’Assemblea e dichiara aperta la seduta.

 

Il Segretario dà lettura del Verbale della precedente Assemblea straordinaria del 21 Aprile pp. che viene, senza eccezioni, approvato ad unanimità.

 

In proposito dell’argomento trattato in detta Assemblea il Gerente informa di essere addivenuto alla stipulazione definitiva col Maestro Puccini del contratto per la nuova opera “ I due Zoccoletti”. Riferisce come dopo aver tentato tutte le possibili mitigazioni e riduzioni delle condizioni proposte dal Maestro, non riuscì ad ottenere che:

a)    la riduzione a £ 175.000 del prezzo d’acquisto, pagabili per £ 25.000 all’atto del contratto e per le rimanenti £ 150.000 ratealmente alla consegna dei singoli atti della grande partitura, col patto espresso che il primo versamento di £ 30.000 non avrà luogo avanti il 1° gennaio 1917

b)    il 40% sul ricavo dei noli dell’opera completa e il 33% sui piccoli diritti musicali e sui diritti per strumenti meccanici.

c)     il 10% sul prezzo marcato delle edizioni pianoforte e canto, pianoforte solo, pezzi staccati e il 5% sul prezzo marcato delle edizioni di fantasia e trascrizioni, escluse da qualsiasi percentuale le edizioni per orchestra e per banda.

 

Il contratto, rileva il Gerente, è certamente gravoso, ma non fu possibile assolutamente piegare il Maestro Puccini a maggiore arrendevolezza nelle sue pretese poste come sine qua non; però è sperabile che il successo dell’opera abbia a compensare dei sacrifici impostici.

 

Si passa quindi alla trattazione del primo oggetto dell’Ordine del giorno: Discussione e approvazione del Bilancio 1914-15.

 

Il Gerente presenta e comunica per copia agli interventi detto Bilancio che d’accordo unanime fra i presenti si dà per letto. Riferisce quindi come per avendo la guerra europea e nazionale gravemente inflitto sulla industria sociale tuttavia, data la solidità dei precedenti Bilanci, il risultato dell’Esercizio fu ancora abbastanza soddisfacente, tale che si sarebbe potuto dare un dividendo di qualche poco maggiore del 5% se, per misura di prudenza, di fronte alle grandi incertezze dell’avvenire, anche la Commissione di Vigilanza non avesse opinato, d’accordo con esso il Gerente, di limitare per questo Esercizio il dividendo al solo 5%.

Il Gerente quindi spiega ed illustra con dettagliate notizie e schiarimenti le singole voci del Bilancio, raffrontandole con quelle del precedente Bilancio e dando ragione e spiegazione delle varie differenze.

Più specialmente si sofferma sulle condizioni e sull’andamento delle più importanti filiali della Casa, e cioè:

= sul mutamento radicale apportato alla filiale di Roma, col cambiamento di quella Direzione affidata al Sig.r Valcarenghi in sostituzione al Sig.r Fornaciari, dimostratosi impari al suo compito e che venne congedato, tenuto conto del suo servizio di quindici anni, coll'indennizzo di tre annualità di stipendio, sacrificio che troverà compenso nei resultati migliori di quella filiale, già notevolmente manifestatisi sotto la nuova Direzione

= Sulla riattivazione a mezzo della Svizzera, dove fu mandato diverse volte un nostro Agente, dei rapporti, prima interrotti dalla guerra, colla Casa di Lipsia alla quale si fanno spedizioni regolari di musica e della quale si hanno rimesse di denaro, con movimento quasi normale.

= sulle vicende della Casa di Parigi che restò chiusa per circa tre mesi per il richiamo sotto le armi di tutti i suoi impiegati e per le dimissioni presentate da quel Direttore Signor Paul Gentien, ma che venne poi riaperta assumendo nuovo personale e inviandovi quale Direttore interinale il nostro impiegato Signor Morlacchi, dopo che il Gerente poté appianare le difficoltà relative alle rappresentazioni in Francia delle opere del Maestro Puccini e prese le opportune disposizioni per vedere di esitarvi le nostre Edizioni dei classici

= sui resultati discreti della filiale di Londra e sulle condizioni in regresso della Casa di New - York, che aveva sin qui ottimi resultati, in effetto di uno stato generale di apprensione che allenta il movimento delle vendite e ritarda gli introiti, mentre però è abbastanza normale il movimento dei teatri.

 

Circa i provvedimenti presi, in conseguenza della guerra nazionale, il Gerente informa:

= che, d’accordo col Consiglio di Vigilanza, si contribuì da parte della Ditta alla grande sottoscrizione cittadina colla somma di £ 15.000

=che per gli impiegati e gli operai chiamati sotto le armi si deliberò di accordare lo stipendio per intero a quelli gravati di famiglia con moglie e figli ⎼ il 50% dello stipendio a quelli che hanno i genitori da mantenere e il 25% ai celibi senza impegni di famiglia.

= che si concesse alla Croce Rossa l’uso gratuito dell’appartamento sfitto al 3° piano nella Casa in Via Berchet N.°2

= che si concesse pure alla Croce Rossa la parte civile nel fabbricato delle nuove Officine per l’impianto di un Ospedale di 170 letti al quale il Comitato France - Italie di Parigi contribuì £ 40.000 per l’arredamento

= che si concorse altresì, in misura assai generosa, con concessioni gratuite agli innumerevoli Concerti e Spettacoli di Beneficenza.

 

Aggiunge poi il Gerente che, nella previsione di un arresto di lavoro nelle Officine per causa della guerra, studiò anche l’eventuale impianto di una fabbrica di projettili in collaborazione con persone competenti, ma ne smise poi il pensiero per le difficoltà di trovare prontamente le macchine e la mano d’opera occorrente e per l’impossibilità di produrre facilmente i tipi di proiettili richiesti dal Ministero delle Munizioni: mentre poi si verificò che, nonostante la guerra, le Officine potevano continuare abbastanza regolarmente nella loro attività.

 

Il Gerente conclude esponendo che il Bilancio preventivo per l’Esercizio ora in corso dà fondata speranza che si possa distribuire l’anno prossimo ancora un dividendo del 5% e accennando infine alla vertenza col Governo circa l’indennizzo per l’ordinato ed eseguito abbattimento delle Affiches Gaillard, che sperasi risolvere amichevolmente.

 

Apertasi la discussione sul Bilancio, vengono da vari Soci chieste ulteriori spiegazioni e notizie che sono esaurientemente fornite dal Gerente il quale mette anche in rilievo come uno dei criteri direttivi a cui esso s’ispira sia quello di essere pronti e preparati alla ripresa degli affari al cessare della guerra.

 

Il Socio Nob. Luigi Origoni dà quindi lettura della Relazione della Commissione di Vigilanza nella quale encomiato il Gerente per le economie fin qui realizzate e fatti voti perché si continui sulla via delle economie, si propone l’approvazione del Bilancio 1914-15.

 

Nessuno più chiedendo la parola, viene posto in delibera il detto Bilancio sociale chiuso al 30 giugno 1915 con una resultanza di utile netto di £ 161.933,28 che risulta approvato ad unanimità.

 

Viene successivamente approvata, pure ad unanimità la proposta di ripartizione dell’utile netto dell’approvato Bilancio nella ragione di un dividendo del cinque per cento, pagabile immediatamente, mandando al Fondo di Riserva la rimanenza di £ 1.933,28.

 

L’Assemblea addiviene poi alla nomina della Commissione di Vigilanza per l’Esercizio in corso e per acclamazione, astenutisi i Soci Comm. Bozzotti, Comm. Sullam e Nob. Origoni, vengono riconfermati in carica gli uscenti Sigg.ri Comm. Erminio Bozzotti, Nob. Luigi Origoni, Ing. Comm. Giuseppe Sullam e Conte Giuseppe Visconti di Modrone.

 

Dopo di che, esauriti gli argomenti portati all’ordine del giorno e delegatosi dalla Assemblea unanime il Gerente, uno dei membri del Consiglio di Vigilanza e il Segretario Avv.o Bronzini alla firma del Verbale dell’odierna riunione, il Gerente dichiara sciolta la seduta alle ore 16.

 

Tito Ricordi

Avv. Edgardo Bronzini

Erminio Bozzotti",negative,negative,positive,joy
1050,CLET002771,25.0,11.0,1916.0,,copialettere,Ricordi,Emilio,"= Assemblea ordinaria e straordinaria del 25 Novembre 1916 =

 

In seguito ad avviso di convocazione del Gerente, quest’oggi 25 novembre 1916, alle ore 14, si sono riuniti alla sede della Ditta G. Ricordi & C. in Milano, via Berchet 2, i seguenti Soci:

 

Comm. Tito Ricordi, Gerente, in proprio e per eredi di Giulio Ricordi Voti 85 per procura del Sig.r Alfredo Colombo [voti] 2 Alberto Quinterio [voti] 5

Comm. Fco Gnecchi in proprio [voti] 14 e per procura dei Sigg.ri Cesare Gnecchi voti 5 Conte Ugo De Albertis [voti] 5 Vittorio Gnecchi [voti] 5 Antonio Gnecchi [voti] 20

Laura Ricordi Giulini in proprio [voti] 24

Alberto Ricordi in proprio [voti] 8 e per procura delle Signore Nob. Elisabetta Cristina Ricciardi [voti] 20 Bar.a Margherita Brentano [voti] 19

Barone Alessandro Rossi in proprio [voti] 10 e per procura delle Signore Anna Erba Brivio [voti] 55 Contessa Lina Castelbarco Erba [voti] 55

Max Ricordi per l’eredità Giuseppe Ricordi [voti] 38

Comm.re Giuseppe Sullam in proprio [voti] 4 e per procura del D.r Luigi Pisa [voti] 80

Nob. Luigi Origoni in proprio [voti] 10 e per procura dei Sigg.ri:Cav. Emilio Ricordi [voti] 42 Pompeo Ricordi [voti] 48

Comm.re Erminio Bozzotti in proprio [voti] 30 e per procura della Sig.ra Contessa Carla Visconti Erba [voti] 55

 

Totale voti 639

 

Risultando così rappresentato tutto il capitale sociale e valida l’Assemblea anche per la deliberazione di carattere straordinario, il Gerente, che ne assume la presidenza, dichiara aperta la seduta e chiama a fungere da Segretario l’Avv.o Edgardo Bronzini.

 

Il Segretario dà lettura del Verbale dell’Assemblea ordinaria del 23 Novembre 1915 che viene approvato, senza osservazioni all’unanimità.

 

Si passa quindi alla trattazione degli oggetti all’ordine del giorno di parte ordinaria.

“Discussione e approvazione del Bilancio dell’Esercizio 1915-1916”

 

Il Gerente presenta e comunica il Bilancio dell’Esercizio 1915-1916 che chiude con un reddito netto di £ 161.480,98 e ne spiega e commenta le varie voci raffrontandole con quelle dell’Esercizio precedente. Informa dettagliatamente sull’andamento dell’Azienda, rilevando come lo stato di guerra ne abbia più o meno colpito tutte le branche, alcune delle quali però accenna a risollevarsi. Accenna alla nuova produzione da parte delle Officine di cartoline postali illustrate per conto di terzi produzione nuova che ha già dato e che darà come è sperabile soddisfacenti risultati ⎼ Alle difficoltà portate dalla chiamata sotto le armi di parte del personale ⎼ Alla difficoltà delle provviste delle materie prime, in vista di che si è provveduto ad uno stock di carta per almeno la durata di un anno, esaurito il quale  bisognerà pur troppo affrontare il peso dei continui enormi aumenti di tale articolo.

 

Rileva come continuando lo stato di guerra le difficoltà si renderanno sempre maggiori, sicché non si può prevedere in quali condizioni sfavorevoli verrà a trovarsi l’Azienda.

 

Riferisce poi sull’andamento delle varie filiali e sui miglioramenti nelle vendite specialmente a Parigi e a Lipsia, sulle pratiche in corso presso il Ministero onde ottenere il permesso scritto per l’esportazione della musica occorrente alla succursale di Lipsia, pel quale permesso si ebbero solo sinora affidamenti verbali; sui rapporti e sulle trattative in corso col Maestro Puccini il quale, lasciata per ora in disparte l’opera “ I due zoccoletti” si sarebbe invaghito di altro soggetto “ Il Tabarro” pel quale la Casa ha provveduto ad acquistare il libretto mentre si sta ora trattando sulle condizioni per la cessione dell’opera musicale, chieste dal Maestro in limiti veramente esorbitanti; sullo stato di preparazione delle opere “La via della finestra” del M.o Zandonai, “La Nave” del M.o Montemezzi e “Il Macigno” del M.o de Sabata; sulle disposizioni prese per la preparazione di una nuova serie di Edizioni di compositori classici, tanto corrette e di gradevole aspetto esterno quando le Edizioni tedesche, in vista della ripresa delle vendite per il dopo guerra e che si spera avranno almeno l’appoggio morale del Governo.

 

Il Gerente intrattiene quindi l’Assemblea circa i provvedimenti presi in occasione dell’emissione dell’ultimo Prestito nazionale 5% sottoscritto per £ 300/mila investendovi circa £ 89/mila di Buoni del Tesoro; circa le economie realizzate durante l’Esercizio; circa i provvedimenti presi per la provvista del combustibile a mezzo del Sindaco di Lione, ostacolati poi dalla mancanza dei trasporti; circa lo stato del reclamo in via amministrativa ora pendente davanti la Commissione provinciale contro l’esorbitante accertamento del reddito di £ 400/mila fatto dalla locale Agenzia delle Imposte e ridotto dalla Commissione comunale a £ 300mila; circa le elargizioni fatte per la guerra e i sussidi agli impiegati ed operai sotto le armi; circa la definizione della pendenza collo Stato per l’abbattimento delle Affiches Gaillard liquidata con un indenizzo di £ 28/mila a favore della Ditta.

 

Infine informa sulla definizione di varie cause in corso (Gori- Palmer- Madella) con i migliori resultati per la Ditta, mentre rimangono ancora pendenti le varie cause cogli Eredi Donizzetti [sic].

 

Dopo osservazioni e domande di vari Soci alle quali il Gerente risponde fornendo esaurienti spiegazioni, il Socio Nob. Origoni legge la Relazione della Commissione di Vigilanza colla quale si propone l’approvazione del presentato Bilancio e del riparto degli utili in ragione di un dividendo del 5% al capitale, colle vive raccomandazioni al Gerente, in vista del peggioramento delle condizioni dell’Azienda, di intensificare al più possibile le economie e di utilizzare tutte le forze e le risorse per essere pronti alla ripresa degli affari a guerra cessata.

 

Nessun altro chiedendo la parola viene posto in delibera il Bilancio presentato, chiuso al 30 giugno 1916 con una resultanza di utile netto di £ 161.480,98 che, dopo prova e controprova, risulta approvato ad unanimità.

 

Viene, successivamente, approvata pure ad unanimità la proposta di ripartizione dell’utile netto dell’approvato Bilancio nella ragione di un dividendo del cinque per cento, importante l’ammontare di £ 160.000 ⎼, pagabile immediatamente, mandandosi a riserva il residuo di £ 1480,98.

 

“Nomina del Consiglio di Vigilanza”

L’Assemblea passa poi alla nomina della Commissione di Vigilanza per l’Esercizio in corso e per acclamazione, astenutisi i Soci Sigg.ri Comm. Bozzotti, Nob. Luigi Origoni e Comm. Sullam, vengono riconfermati in carica gli uscenti Sigg.ri Comm.re Erminio Bozzotti, Nob. Luigi Origoni, Ing.e Comm.re Giuseppe Sullam e Conte Giuseppe Visconti di Modrone.

 

Dopo di che, delegasi dall’Assemblea unanime il Gerente, uno dei membri del Consiglio di Vigilanza e il Segretario Avv.o Bronzini alla firma del Verbale dell’odierna Assemblea relativo alla trattazione di cui sopra degli oggetti di parte ordinaria e si passa quindi alla trattazione dell’oggetto di parte straordinaria.

 

Tito Ricordi

Il Segretario Avv. Edgardo Bronzini

Giuseppe Sullam

 

 

“Proposta di modificazione agli articoli 6,7,9,15 e 16 del Contratto Sociale e deliberazioni conseguenti”

 

Interviene all’Assemblea il D.r Federico Antonio Fenini, notaio.

 

Il Gerente constata, annuenti tutti gli intervenuti che l’Assemblea, ai sensi dell’articolo 6 [lettura incerta] del contratto Sociale, può validamente deliberare circa le proposte modificazioni statutarie.

 

Il Gerente illustra le proposte modificazioni agli articoli 6,7,9.15 e 16 del vigente contratto Sociale.

Gli intervenuti alla unanimità, convengono nella opportunità delle proposte modificazioni e deliberano quindi che gli articoli 6,7,9,15 e 16 del contratto Sociale assumano la seguente formula:

 

Art. 6 = Le deliberazioni dei Soci sia sul bilancio, sia in ordine a qualsiasi altro argomento, sono prese a maggioranza assoluta di voti, computata come al successivo Art. 7.

 

Per la validità di qualsiasi deliberazione nelle adunanze dei Soci occorrerà che vi sia presente almeno la metà dei Soci stessi e che il capitale da essi in proprio e per procura rappresentato costituisca almeno la metà del capitale sociale.

 

Occorrerà invece, oltre la presenza di almeno la metà dei Soci, la rappresentanza di almeno la metà dei Soci, la rappresentanza di almeno due terzi del capitale, fermo quanto stabilito dal successivo patto 15 per i casi ivi contemplati, per deliberare intorno allo scioglimento anticipato o proroga della Società, alla riduzione reintegrazione ad aumento del capitale, alla fusione con altra Società, e in genere a qualsiasi modificazione del contratto sociale.

 

Art. 7 = Ogni socio ha diritto al voto. Il voto si computa in ragione della entità della quota rappresentata dal Socio sia in proprio che per procura. In niun caso però un voto potrà computarsi come rappresentativo di una quota di più che 600.000 (seicentomila) lire, qualunque sia il capitale del Socio, in proprio o per procura rappresentato.

 

Art. 9 = In luogo di “a mezzo di tre Consiglieri di Vigilanza” leggasi “a mezzo di quattro Consiglieri di Vigilanza”. Invariato il resto.

 

Art. 15 = Nel caso che un Socio accomandante intendesse di alienare in tutto o in parte la propria quota sociale, dovrà previamente informare la gerenza, notificando le condizioni della cessione, e ciò per l’esercizio del diritto di prelazione che nel caso di un unico Gerente spetterà al medesimo, ed in caso di due Gerenti spetterà ad essi in comunione, con obbligo ai medesimi di farne dichiarazione nel termine di cinque giorni, trascorsi i quali la prelazione spetterà ai soci accomandanti, che avranno un termine di dieci giorni per fare al socio alienante le loro dichiarazioni e prendere col medesimo gli opportuni accordi.

Non venendo nei detti determinati termini esercitato il diritto di opzione, l’alienazione formerà oggetto di deliberazione dei Soci.

 

Qualora il cessionario sia riconosciuto beneviso da tanti soci che rappresentino almeno i tre quarti del capitale sociale, l’alienazione potrà aver luogo, restando delegato il Gerente a rilasciare la relativa dichiarazione ai sensi dell’Art. 96 Cod. Comm.

 

Resta però espressamente stabilito che l’alienazione non avrà alcun effetto, né verso la Società, né verso il cessionario ed i terzi in genere, se non verrà stipulata per atto pubblico, e se questo con la predetta dichiarazione del Gerente, non verrà depositato, trascritto, affisso e pubblicato ai sensi e per gli effetti del citato Art. 96 Cod. Comm.

 

L’esercizio del diritto di prelazione e la deliberazione dei Soci non avranno luogo qualora l’alienazione venga fatta ad altro Socio. Resta però integralmente fermo anche per tal caso come pure per il caso di opzione esercitata ai sensi della prima parte del presente Articolo, il disposto del precedente Capoverso circa la forma e gli effetti dell’atto e l’osservanza delle formalità prescritte dall’Art. 96 Cod. Comm.

 

Le disposizioni del presente Articolo si applicano anche alla alienazione totale o parziale della quota del Gerente o dei Gerenti, beninteso in quanto essa sia consentita dal presente contratto sociale.

 

Art. 16 = Nel caso di morte di un Socio, qualora l’erede o gli eredi siano fra le persone chiamate a succedere dal Libro III capo I° sezione III e V del Codice Civile la sua quota sociale diventerà di loro proprietà ed essi dovranno fare analoga dichiarazione di accettazione per atto pubblico da assoggettarsi alle formalità dell’Art. 96 Cod. Comm. Ove gli eredi siano più essi dovranno nominare un unico rappresentante beneviso agli altri Soci, conferendogli facoltà di rappresentarli nei rapporti colla Società.

 

Se per disposizione testamentaria la quota venisse a spettare a persona diversa da quelle sopraindicate, essa potrà venir rilevata in primo luogo dalla Società, poi dal Gerente, poi dai Soci accomandanti con le norme tutte stabilite dal precedente Articolo anche per quanto riguarda la forma e gli effetti dell’atto relativo e l’osservanza dell’Art. 96 Cod. Comm.

 

Nel caso che né il Gerente, né la Società, né i Soci accomandanti superstiti esercitassero il diritto di prelazione, la persona a cui fosse per testamento devoluta la quota, potrà o ritenere la quota stessa facendone dichiarazione per atto pubblico da assoggettarsi alle formalità di cui sopra, qualora riconosciuta benevisa da deliberazione dei Soci assunta con la maggioranza indicata nel precedente Articolo, oppure alienarla a persona estranea alla Società, purché del pari riconosciuta benevisa con la maggioranza stessa, ferme sempre le norme stabilite dal 1° e 2° capoverso del precedente Articolo 15.

 

Gli intervenuti = Laura Ricordi Giulini, Max Ricordi, Alessandro Rossi, Giuseppe Sullam, Erminio Bozzotti, Tito Ricordi, Francesco Gnecchi, Alberto Ricordi, Luigi Origoni = in segno di tale loro deliberazione ed approvazione hanno sottoscritto sia in proprio che nei nomi l’originale verbale, autenticato nelle firme dal D.r Federico Antonio Fenini, notajo.

 

Dopo di che, esauriti gli argomenti posti all’ordine del giorno, il Gerente dichiara sciolta la seduta alle ore 16.30.

 

Giuseppe Sullam

Avv. Edgardo Bronzini

Tito Ricordi",negative,negative,positive,joy
1085,CLET002772,2.0,2.0,1917.0,,copialettere,Ricordi,Giuseppe,"= Assemblea straordinaria del 2 febbraio 1917 =

 

In seguito ad avviso di convocazione del Gerente per la trattazione del seguente ordine del giorno:

“Proposta di acquisto degli stabili di Viale Vittoria da parte del Sig.r Cav. Celeste Besozzi e deliberazioni conseguenti""

quest’oggi, 2 febbraio 1917 alle ore 14, si sono riuniti nella sede della Ditta G. Ricordi & C. in Milano, via Berchet 2, i seguenti Soci Signori:

 

Comm. Tito Ricordi, Comm. Giuseppe Sullam, Comm.re Francesco Gnecchi, Nob. Luigi Origoni, Cav.  Alfredo Colombo, Sig.r Antonio Gnecchi, Sig.r Max Ricordi in rappresentanza della Eredità Giuseppe Ricordi, Avv.o Felice Franzi in rappresentanza delle Signore Cristina Ricciardi Brentano e Margherita Brentano Brentano.

 

Il Gerente constatato che sono presenti soltanto otto soci, mentre per la validità dell’Assemblea, secondo il disposto del nuovo Art. 6 del contratto sociale, occorre la presenza della metà dei Soci (i quali sono in numero di ventidue), dichiara deserta l’attuale Assemblea straordinaria e, d’accordo coi presenti, decide di convocare i Soci ad un’altra Assemblea straordinaria per il giorno di giovedì 8 febbraio presso la Sede sociale in Via Berchet 2 per la trattazione del medesimo Ordine del giorno.

 ",negative,negative,negative,sadness
1096,CLET002773,8.0,2.0,1917.0,,copialettere,Ricordi,Emilio,"= Assemblea straordinaria dell’8 febbraio 1917 =

 

In seguito ad avviso di convocazione del Gerente, quest’oggi 8 febbraio 1917 alle ore 14, si è riunita alla sede sociale in Milano, Via Berchet 2, l’Assemblea straordinaria dei Soci della Ditta G. Ricordi & C., in seconda convocazione (essendo andata deserta la precedente convocazione del 2 febbraio corrente) per discutere e deliberare sul seguente ordine del Giorno, previamente diramato nei termini e nelle forme stabilite dall’atto sociale a tutti i Soci:

 

“Proposta di acquisto degli stabili di Viale Vittoria da parte del Sig.r Cav. Celeste Besozzi e deliberazioni conseguenti”.

 

L’Assemblea viene aperta alle ore 14 e sono presenti i Soci in appresso indicati col capitale da ciascuno di essi rappresentato.

Capitale

Comm. Tito Ricordi, in proprio e per procura degli Eredi Giulio Ricordi £ 425.000 per procura Barone Alessandro Rossi [£] 50.000

Comm. Francesco Gnecchi, in proprio [£] 70.000 per procura Conte De Albertis [£] 25.000 per procura Vittorio Gnecchi [£] 25.000

Antonio Gnecchi, in proprio [£] 100.000

Laura Giulini Ved.a Ricordi, in proprio [£] 120.000

Nob. Luigi Origoni, in proprio [£] 50.000 per procura Cav. Emilio Ricordi [£] 210.000

Comm. Giuseppe Sullam, in proprio [£] 20.000 per procura D.r Luigi Pisa [£] 400.000

Ing. Cav. Luigi Brentano per procura Nob. Margherita Brentano Brentano [£] 95.000 per procura Conte Giuseppe Visconti [£] 825.000

Max Ricordi per eredità Giuseppe Ricordi [£] 190.000

Alberto Ricordi, in proprio [£] 40.000 per procura Alberto Quinterio [£] 26.666,68 per procura Comm. Erminio Bozzotti [£] 150.000

Cav. Alfredo Colombo, in proprio [£] 13.333,32

Avv.o Felice Franzi, per procura Nob. Cristina Ricciardi Brentano [£] 100.000

Rag. Dante Gaslini, per procura Pompeo Ricordi [£] 240.000

Cesare Gnecchi, in proprio [£] 25.000

[Totale] £ 3.200.000

e così complessivamente tredici soci rappresentanti in proprio e per procura l’intero capitale sociale con avvertenza che il voto del Sig.r Ing.e Brentano per l’Art. 7 del contratto Sociale, quale fu recentemente modificato, non può computarsi come rappresentativo che di £ 600.000.

 

È incaricato da [sic] fungere da segretario l’Avv.o Edoardo Majno, che trovasi presente.

 

Il Gerente constata che, sia per il numero degli intervenuti, sia per il capitale rappresentato, l’Assemblea è in grado di deliberare validamente sull’oggetto all’Ordine del Giorno. Comunica quindi ed illustra la proposta avuta dal Cav. Celeste Besozzi di acquisto degli stabili in Milano, costituenti le vecchie officine Ricordi alle seguenti condizioni: prezzo £ 700/mila nette da qualsiasi provvigione ⎼ pagamento per £ 300/mila all’atto dello strumento di vendita e pel residuo entro sei anni con garanzia ipotecaria sugli stessi stabili venduti e con facoltà nel compratore di pagamento anche anticipato, mediante congruo preavviso ⎼ interesse annuo sulla parte di prezzo differita, del 4.75% netto da ogni tassa e imposta e pagabile in due rate semestrali posticipate ⎼ spese e tasse tutte dell’atto a carico dell’acquirente il quale si sarebbe accordato coi Sigg.ri Beccatti e Valsecchi per quanto concerne i diritti loro spettanti in ordine all’acquisto dello stabile attualmente da loro tenuto in affitto, sicché la Ditta Ricordi potrebbe vendere al Sig.r Besozzi liberamente e senza alcuno ulteriore aggravio.

 

Sulla fatta proposta si apre un’ampia discussione alla quale partecipano diversi dei convenuti.

 

Il Sig.r Ing.e Brentano si dichiara favorevole alla vendita, ravvisandone congrue le condizioni.

 

Vengono invece avanzate obbiezioni dai Sigg.ri Colombo, Origoni. Gnecchi, Sullam, Avv.o Franzi, Max Ricordi, alle quali risponde il Gerente.

 

Esaurita la discussione e messa in votazione la proposta di vendita alle suindicate condizioni, votano favorevolmente i Sigg.ri:

Comm. Tito Ricordi per £ 475.000

Antonio Gnecchi [£] 100.000

Ing. Luigi Brentano [£] 600.000

e quindi tanti Soci rappresentanti un capitale di £ 1.175.000

Votano invece in senso contrario alla vendita gli altri dieci Soci intervenuti, rappresentanti complessivamente un capitale di £ 2.025.000.

 

Il Gerente constata quindi che la proposta di vendita è respinta con una maggioranza di £ 850.000 di capitale.

 

Dopo di ciò, null’altro essendovi a trattare, la riunione viene sciolta alle ore 15 previa delegazione da parte dell’Assemblea unanime del Gerente, il Segretario Avv. E. Majno ed uno dei membri del Consiglio di Vigilanza alla firma del verbale dell’odierna Assemblea.

 

Avv. Edoardo Majno

Giuseppe Sullam

Tito Ricordi",negative,neutral,negative,joy
1125,CLET002901,26.0,11.0,1917.0,,copialettere,Ricordi,Emilio,"= Assemblea straordinaria del 26 novembre 1917 =

 

In seguito ad avviso di convocazione del Gerente, diramato a tutti i soci nei termini e nelle forme stabilite dal contratto sociale, quest’oggi 26 (ventisei) Novembre 1917 (millenovecentodiciasette [sic], alle ore 15, si sono riuniti alla Sede della Ditta G. Ricordi e C. in Milano Via Berchet. N 2. i seguenti soci, rappresentanti in proprio e per delegazione le quote sociali rispettivamente per ognuno d’essi qui sotto indicate:

 

Soci presenti                                                                                       Quote di capitale sociale

1.° Sullam Ing, Comm. Giuseppe, in proprio £ 20.000-

p.p. D.r Luigi Pisa [£] 400.000-

2.° Bozzotti Comm. Erminio - in proprio [£] 150.000-

            p.p. Anna Brivio Ved.a Erba [£] 275.000-

3.° Origoni Nob. Luigi - in proprio [£] 50.000-

            p.p. Emilio Cav. Ricordi [£] 210.000-

            p.p. Nob. Margherita Brentano Brentano [£]95.000-

            p.p. Nob. Elisabetta Cristina Ricciardi Brentano [£] 100.000-

4.° Max Ricordi - per l’Eredità Cav. Giuseppe Ricordi [£] 190.000-

5.° Laura Giulini Vedova Ricordi, in proprio [£] 120.000-

6.° Ricordi Alberto - in proprio [£] 40.000-

7.° Contessa Carla Visconti di Modrone nata Erba, in proprio [£] 275.000-

            e p.p. Conta Lina Castelbarco nata Erba [£] 275.000-

8.° Dr Fenini Federico, in rappresentanza della Eredità Comm. Giulio Ricordi, per procura generale ad negotia 26 Novembre 1917 avv Dr Bernasconi De Luca N2587 Rep° [£] 425.000-

9.° Gaslini Rag Dante. in rappresentanza di Pompeo Ricordi. [£] 240.000-

10.° Quinterio Gustavo, in rappresentanza del figlio minorenne Alberto Quinterio [£] 26.666.68

11.° Colombo Alfredo, in proprio [£] 13.333.32

 

E cogli undici soci, per il complessivo capitale sociale di £ 2 905.000.00 (lire duemilioni novecento cinquemila) risultando valida l’Assemblea, a norma dell’atto sociale, tanto per il numero dei soci intervenuti, quanto per il capitale rappresentatovi, anche per la deliberazione di carattere straordinario, il socio Comm. Giuseppe Sullam, membro della Commissione di Vigilanza, assume, in assenza per impedimento del Gerente, la presidenza dell’adunanza, e dichiarata aperta la seduta, chiama a fungere da Segretario l’Avv. Edgardo Bronzini, che trovasi presente e accetta l’incarico.

Si passa quindi alla trattazione degli oggetti dell’Ordine del giorno di parte ordinaria:

            1° Diffusione e approvazione del Bilancio dell’esercizio 1916-1917

            2° Nomina del Consiglio di Vigilanza. -

 

Oggetto I°

Il Presidente dell’Assemblea presenta e comunica il Bilancio dell’esercizio 1916-1917, che chiude al 30 Giugno 1917 con un reddito netto di £ 160.427.33.

Bilancio stato rimesso dal Gerente alla Commissione di Vigilanza cogli opportuni schiarimenti.

E, in base appunto ai dati ed alle informative fornite dal Gerente, il Presidente illustra le voci del Bilancio, raffrontandole con quelle del precedente Bilancio 1916-1916, rilevando particolarmente i verificatisi progressi negli introiti e le realizzate diminuzioni di spese, salvo speciali sopravenienze per tasse e imposte, e riferendo le comunicazioni avute dal Gerente sull’andamento generale dell’azienda, e delle Filiali estere, che, nonostante le circostanze sfavorevoli ancor più acutizzate, fu ancora tale da permettere, pur con prudenziali svalutazioni, la distribuzione d’un dividendo pari a quello del decorso esercizio.

            Dopo discussione dei Soci in ordine al comunicato Bilancio, e dopo ulteriori spiegazioni fornite dal Presidente che, a nome della Commissione di Vigilanza, propone l’approvazione del Bilancio stesso - viene dal Presidente posto in delibera il Bilancio dell’esercizio sociale chiuso al 30 Giugno 1917 con una risultanza d’utile netto di £160427.33, che, dopo prova e controprova, risulta approvato ad unanimità.

            Viene successivamente approvata, pure ad unanimità, la proposta del Gerente di ripartizione dell’utile netto risultante dal detto Bilancio, nella ragione d’un dividendo del cinque per cento, pagabile immediatamente, rappresentante complessivamente l’ammontare di £ 160.000 - mandandogli a riserva il residuo di £ 427.33-

 

Oggetto II

L’Assemblea - a voti unanimi - astenutisi i soci Sigg. Comm. Bozzotti, Comm. Sullam e Nob.Origoni, riconferma nella carica per l’esercizio in corsi i Membri Scaduti della Commissione di Vigilanza Sigg. Comm. Erminio Bozotti, Nob. Luigi Origoni, Ing. Comm. Giuseppe Sullam e Conte Giuseppe Visconti di Modrone.

Dopo di che, l’Assemblea passa alla trattazione dell’oggetto all’Ordine del giorno di parte straordinaria:

 “Dimissioni del Gerente e deliberazioni consequenziali anche per una nuova Gerenza”

 

Il Presidente dell’Assemblea comunica che, per sopravvenute circostanze personali il Sigr Comm. Tito Ricordi ha ritenuto di dover rassegnare le proprie dimissioni dalla carica di Gerente e che la Commissione di Vigilanza, deplorando le circostanze che hanno indotto il Gerente a tale determinazione, è d’avviso che si abbia a prenderne atto, confermando però la continuazione della Società e riservando i provvedimenti definitivi che, a norma dell’Art.18 del contratto sociale, si dovranno prendere entro la prima metà del 1918, e che si abbiano a rimandare ad una prossima assemblea straordinaria i provvedimenti occorrenti per una nuova gerenza provvisoria, onde assicurare nel frattempo, fino a che non saranno prese le delibere definitive previste dal predetto Art.18, la continuazione della Società.

            Propone quindi il seguente:

Ordine del giorno

L’Assemblea,

Udite le comunicazioni del Presidente circa le dimissioni da Gerente della Società presentate dal Comm. Tito Ricordi;

Ritenuta la convenienza d’un più maturo esame per i provvedimenti definitivi di cui all’Art.18 del Contratto Sociale;

Ritenuta quindi la necessità di assicurare nel frattempo la continuazione della Società mediante una nuova gerenza;

1° Prende atto delle dimissioni da Gerente della Società presentate dal Comm. Tito Ricordi, con effetto dal giorno in cui sarà costituita nelle forme legali la nuova gerenza, dal quale momento soltanto cesseranno nel Comm. Tito Ricordi, la qualità e le funzioni di socio accomanditario e Gerente;

2°Delibera la continuazione della Società, salvi sempre i provvedimenti di cui all’Art.18 del contratto sociale e si riserva in una prossima Assemblea di deliberare circa la nuova gerenza per questo frattempo, eventualmente anche mediante ingresso di nuovi soci accomanditari e circa le modificazioni del detto contratto all’uopo opportune,

restando fin d’ora stabilito che, colla costituzione legale della nuova gerenza, il Comm. Tito Ricordi rimarrà a far parte della Società solo in qualità di Socio accomandante, per la quota di £106250,- fermo sempre su tale quota il vincolo di pegno a favore della Società stessa.”

Nessuno avendo chiesto la parola, l’Ordine del giorno di cui sopra è posto in votazione e risulta approvato ad unanimità.

Dopo di che i soci intervenuti, unanimi, delegano il Presidente, uno dei Membri del Comitato di Vigilanza oggi presenti all’adunanza e il Segretario Avv. Bronzini alla firma del presente verbale - e il Presidente, null’altro essendovi da trattare, dichiara svolta la riunione alle ore 16.¾.

Il presidente dell’Assemblea

Giuseppe Sullam

Membro della Commissione di Vigilanza

Ing. Origoni 

 Il Segretario dell’Assemblea

Avv. Edgardo Bronzini",negative,neutral,positive,joy
1148,CLET002902,3.0,12.0,1917.0,,copialettere,Ricordi Origoni,Gina,"= Assemblea generale straordinaria del 3 Dicembre 1917 =

 

Oggi 3 (tre) Dicembre 1917 (millenovecentodiciassette) alle ore 15, si è riunita, presso il Nob. Luigi Origoni in Milano, Foro Bonaparte 45, l’Assemblea generale straordinaria dei soci della Ditta G. Ricordi e C., per discutere e deliberare sul seguente Ordine del giorno, previamente diramato nei termini e nelle forme stabilite dall’atto sociale a tutti i soci in una coll’avviso di convocazione.

Ordine del giorno

“Deliberazione circa la gerenza della Società e inerenti modificazioni del contratto sociale.”

Sono presenti i Soci che vengono in appresso indicati colla quota di capitale da ciascuno d’essi rappresentata

 

Soci presenti                                                                                                   Quota di capitale

1.° Sullam Ing. Comm. Giuseppe - in proprio £ 20.000 p.p. Dr Luigi Pisa [£] 400.000-

2.° Origoni Nob. Luigi - in proprio [£] 50.000-p.p. Cav. Emilio Ricordi [£] 210.000-

3.° Bozzotti Comm. Erminio - in proprio [£] 150.000-

4.° Conte Giuseppe Visconti di Modrone, in rappresentanza di Contessa Lina Castelbarco Erba [£] 275.000-di Anna Brivio Ved.a Erba [£] 275.000-di Contessa Carla Visconti di Modrone Erba [£] 275.000-

5.° Cav. Colombo Alfredo - in proprio [£] 13.333,32

6° Laura Giulini Vedova Ricordi, - in proprio [£] 120.000-

7.° Brentano Cav. Ing. Luigi, in rappresentanza di Nob. Margherita Brentano Brentano [£] 95.000-Nob. Elisabetta Cristina Ricciardi Brentano [£] 100.000-

8.° D.r  Fenini Federico, in rappresentanza della Eredità Comm. Giulio Ricordi per procura generale 26 Novembre 1917 aut. D.re Bernasconi De Luca N2157 Rep° “425.000-

9.° Gustavo Quinterio pel figlio minorenne Alberto Quinterio [£] 26.666.68-

10.° Comm. Francesco Grecchi in proprio [£] 70.000-

            p.p. Antonio Gnecchi [£] 100.000-

            p.p. Conte Ugo De Albertis [£] 25.000-

            p.p. Vittorio Gnecchi [£] 25.000-

            p.p. Cesare Grecchi [£] 25.000-

11.° Max Ricordi per l’Eredità Cav. Giuseppe Ricordi [£] 190.000-

12.[sic] Rag. Dante Gaslini in rappresentanza di Pompeo Ricordi [£] 240.000-

13. Alberto Ricordi in proprio [£] 40.000-

 

E così in tutto tredici Soci, rappresentanti in proprio e per procura il capitale sociale di £ 3.150.000- (lire tremilioni cento cinquantamila), con avvertenza che il voto del Conte Giuseppe Visconti di Modrone per l’Art 7 del contratto sociale, quale fu recentemente modificato, non può computargli che come rappresentativo di £ 600.000-

Il socio Comm. Sullam, membro della Commissione Vigilanza, stante l’assenza per impedimento del Gerente, assume la presidenza dell’Assemblea, e, constatato che questa sia per il numero degli interventi, sia per il capitale rappresentatovi, è valida, a norma dell’atto sociale, per le deliberazioni sull’oggetto posto all’ordine del giorno, - dichiara aperta la seduta e chiama a fungere da Segretario l’Avv. Edgardo Bronzini, che trovasi presente e accetta l’incarico.

Il Segretario dell’assemblea, a invito del Presidente, dà lettura del Verbale della precedente Assemblea 26 Novembre 1917, che è approvato senza osservazioni, a unanimità, in quanto possa ancora occorrere.

Si passa quindi alla trattazione dell’oggetto come sopra portato all’Ordine del giorno.

 

Il Presidente, a nome anche della Commissione di Vigilanza, espone quanto segue:

            Mi richiamo alle comunicazioni fatte nella precedente Assemblea, nella quale ho annunciato le dimissioni del Gerente: dimissioni dovute a circostanze personali, tanto più incresciose perché sopravvenute nel momento stesso nel quale il Gerente presentava un Bilancio, delle cui risultanze l’Assemblea non poteva che compiacersi; e quando l’eccezionalità dei tempi; e i nuovi problemi ch’essi presentano e presenteranno per il miglior sviluppo della azienda sociale rendono anche più desiderabile evitare un brusco mutamento della gerenza.

In questo frattempo, si è potuto meglio accertare la situazione personale del Gerente. Il suo conto verso la Casa porta oggi un saldo a suo debito di circa £ 200.000, contro il quale sta la sua caratura del valore nominale di £ 106205 e ciò oltre a vari suoi impegni con terzi, per un importo anche superiore.

            Ora nell’intervallo fra la passata e la presente Assemblea è intervenuto qualche nuovo elemento, in virtù del quale può oggi prospettarsi una sistemazione che, nulla sopraggiungendo ad ostacolarla, permetterebbe ad un tempo di togliere di mezzo le circostanze dalle quali le dimissioni sono state determinate, e di definire, nell’occasione, nell’interesse della Società, alcuni importanti rapporti.

            Com’è ben noto ai Soci, il termine della Società, secondo l’attuale contratto, scade il 30 Giugno 1920. In vista di ciò, ed anche per l’eventualità che, in qualsiasi momento e per qualsiasi causa, venisse a cessare nel Comm. Tito Ricordi la qualità di Gerente; sembra di interesse della Società l’assicurarsi fin d’ora, con una regolare fatturazione, un adeguato impegno per l’astensione da parte sua, in tale ipotesi, da occupazioni che siano in concorrenza con quelle formanti oggetto dell’attività sociale.

            Oltre a ciò, lo stesso Comm. Tito Ricordi, in unione agli altri tre figli ed eredi del compianto Comm. Giulio, sarebbero disposti a regolare, in questa occasione, un altro importante argomento: e cioè ad assicurare incontrastabilmente e definitivamente, con opportuno atto legale, alla Società, indipendentemente dalla persona del suo Gerente e dalle eventuali sue forme e vicende ulteriori, quindi come una vera proprietà commerciale assoluta e trasferibile, la sua odierna ragione sociale di “G. Ricordi e C.”: fermi sempre, beninteso, anche tutti gli altri diritti che, in materia di nome, ditta, intitolazione e simili, già spettano alla Società stessa.

Come i Soci ben vedono, si tratta di due argomenti di grande interesse per la Società: e la definizione di questi rapporti, che in un momento o nell’altro, in un tempo più o meno lontano, avrebbe pur dovuto effettuarsi, fatta ora darebbe probabilmente modo di regolare la situazione personale del Gerente, eliminando le circostanze che lo hanno indotto a rassegnare le dimissioni.

            Quale sarebbe l’entità finanziaria del corrispettivo a carico della Società, non è possibile precisare fin d’ora. Se i soci credessero di conferire all’uopo mandato di fiducia alla Commissione di Vigilanza (ciò che sarebbe anche una necessità legale, per rendere possibile la conclusione degli accordi) questa si adoprerebbe immediatamente per concretare, nel miglior interesse della Società, le inerenti stipulazioni.

Contro il relativo onere di Bilancio, starebbe, con la possibilità di evitare un mutamento di gerenza in momenti particolarmente difficili, il vantaggio di avere definitivamente regolato due oggetti che interessano grandemente la vita avvenire della Società.

Se i soci credessero di aderire a questo progetto, e (come è sperabile) non insorgessero difficoltà ad ostacolarne l’attuazione, la gerenza attuale potrebbe continuare: il Gerente rimanendo tuttora, come è naturale, a piena disposizione della Società.

            Il contratto sociale prevede la nomina d’un cogerente. Come detto già nella passata Assemblea, che è stata in ciò pienamente concorda, sarebbe prematuro prendere oggi determinazione definitiva circa la vita avvenire della Società, sicchè ogni provvedimento al riguardo dev’essere rimandato a momento più opportuno, secondo l’art.18 del contratto sociale.

Nel frattempo, però, e senza intender di pregiudicare con ciò la piena libertà di quelle definitive deliberazioni, la misura più opportuna sembrerebbe appunto quella della permanenza in carica del Gerente attuale, con un cogerente o, eventualmente con uno o più procuratori e con firma collettiva.

Tutto ciò richiederebbe, naturalmente, alcune modificazioni al contratto sociale, in ispecie per ciò che riguarda la gerenza, la cauzione, il compenso ai gerenti etc.: sui quali argomenti tutti potremmo presentarvi proposte concrete in una prossima convocazione, qualora le altre pratiche francamente giungessero regolarmente a fine.

Il Consiglio di Vigilanza ha ritenuto suo dovere, in queste difficili circostanze, adoperarsi attivamente per mettergli in grado di sottoporvi un progetto concreto, che consentisse di superarle.

A voi ora il decidere liberamente nel migliore interesse della Società.

 _         E in relazione a quanto esposto, il Presidente, anche a nome dei colleghi della Commissione di Vigilanza, propone alla discussione e alla deliberazione dell’Assemblea il seguente:

Ordine del giorno

-       L’Assemblea Generale dei Soci,

-       Udite le comunicazioni del Presidente e approvandole:

-       Ritenuta la necessità di costituire mandatari della Società, per contrattare a nome della Società stessa col Gerente Comm. Tito Ricordi e con gli Eredi del Comm. Giulio Ricordi, altro dei quali è lo stesso Gerente;

-       Delibera di nominare, come col presente atto nomina e costituisca in mandatari della Società i Signori Comm. Ing. Giuseppe Sullam, Comm. Erminio Bozzotti, Conte Giuseppe Visconti di Modrone, Nob. Luigi Origoni, componenti il Consiglio di Vigilanza, affinché, in via collettiva fra loro, ma con facoltà di deliberare e concludere anche con l’intervento di tre fra essi ed a semplice maggioranza, addivengano alle seguenti stipulazioni:

a)    col Gerente Comm. Tito Ricordi, per inibizione di concorrenza alla Società da parte di quest’ultimo, nel caso che per qualsiasi motivo e in qualsiasi tempo avesse a cessare dalla Gerenza.

b)    con gli eredi del Comm. Giulio Ricordi, e cioè coi Signori Donna Gina Origoni Ricordi, Comm. Tito, Emanuele e Luigi Ricordi, per assicurare alla Società la piena e assoluta proprietà e disponibilità della sua odierna ragione “G. Ricordi e C.”, fermo sempre ogni diritto già spettante alla Società stessa.

E, in generale, a quelle altre stipulazioni col Gerente che ritengano necessarie ed opportune in rapporto alla situazione odierna, con piena facoltà nei detti mandatatari di stabilire i patti, le condizioni e i corrispettivi di tutti i detti accordi, nell’interesse della Società.

Si riserva, infine, di deliberare in una prossima convocazione circa le modificazioni del contratto sociale che saranno del caso.

Aperta la discussione sulle comunicazioni e sulle proposte della Commissione di Vigilanza, e, in seguito ad osservazione dell’Ing. Brentano sulla opportunità che i provvedimenti odierni non abbiano a costituire un inceppamento o un vincolo qualsiasi alla libertà delle deliberazioni alle quali i Soci saranno fra non molto chiamati i Soci, in forza di quanto previsto dall’Art 18 del contratto sociale, e nessun altro domandando la parola, _ il Presidente mette in votazione il surriferito Ordine del giorno, che per alzata di mano, dopo prova e controprova, risulta approvato ad unanimità.

 

Null’altro essendovi a trattare [n.d.c.: inserito alla fine del capoverso "" previa lettura del tenore delle prese deliberazioni, che è approvato""] l’assemblea unanime delega alla firma del presente Verbale il Presidente, il Segretario e uno dei Membri della Commissione di Vigilanza, e indi il Presidente dichiara sciolta la riunione alle ore 17.

 

Il Presidente dell’Assemblea

Giuseppe Sullam

Membro della Commissione di Vigilanza

Luigi Origoni

Il Segretario

Avv.Edgardo Bronzini",negative,negative,positive,joy
1181,CLET002903,12.0,1.0,1918.0,,copialettere,Ricordi Origoni,Gina,"= Assemblea generale straordinaria del 12 Gennajo 1918 =

 

Oggi 12 Gennaio 1918, alle ore 15, sono convenuti i soci della Società di G. Ricordi e C., accomandita semplice, regolarmente convocati in Assemblea a sensi del contratto sociale, nella sede di detta società in Milano Via Berchet 2, per deliberare sul seguente Ordine del giorno, previamente diramato ai soci, nel termine stabilito dall’Art 10 del contratto sociale:

 

Ordine del giorno

 

1. ° Comunicazioni del Consiglio di Vigilanza in relazione al deliberato della precedente Assemblea 3 Dicembre 1917, e deliberazioni conseguenti.

2.° Ritiro parziale della quota del Gerente Comm.Tito Ricordi e conseguente riduzione del capitale sociale da £ 3200.000 a £ 3100.000 con la modificazione dell’Articolo 1° del contratto Sociale.

3.° Provvedimenti circa la Gerenza, e inerenti modificazioni degli Art.2, 3, 9, 13 e 14 del contratto sociale.

4.° Autorizzazione alla vendita dello stabile del Vecchio Magazzino musica in Viale Vittoria N.25.

 

Sono presenti i Signori Soci in appresso elencati, con l’indicazione del capitale da ciascuno d’essi rappresentato, sì in proprio che per procura, in virtù di deleghe o mandati deliberatamente riscontrati dagli intervenuti e trovati regolari.

 

Soci intervenuti                                                                                                           Capitale

1.° Dr Federico Antonio Fenini, in rappresentanza degli Eredi del Comm. Giulio Ricordi (Donna Gina Origoni Comm. Tito, Emanuele e Luigi Ricordi) per procura 26 Novembre 1917 in aut.a D.r Cesare Bernasconi Da Luca di Milano, e 22 Dicembre 1917 in aut. del Capitano Commissario Carlo Bucci, a sensi del R. D. 23 Maggio 1915 N.718 £ 425.000-

2.° Rag. Max Ricordi, in rappresentanza della Eredità del Cav. Giuseppe Ricordi [£] 190.000-

3.° Rag. Dante Gaslini, quale amministratore e in rappresentanza del S. Pompeo Ricordi [£] 240.000-

4.° Conte Giuseppe Visconti di Modrone, quale procuratore degli Eredi del Comm. Luigi Erba. (Signora Anna Brivio Veda Erba. Contessa Carla Visconti di Modrone e Contessa Lina Castelbarco) per procura 25 Luglio 1904 Dr Caccia Dominioni [£] 825.000-

5.° Comm. Giuseppe Sullam, in proprio [£] 20.000 - e quale procuratore generale del Dr Luigi Pisa per procura 14 Maggio 1911 N.6525 Dr Tito Rosnati [£] 400.000-

6.° Comm. Erminio Bozzotti [£] 150.000-

7.° Barone Alessandro Rossi [£] 50.000-

8.° Comm. Francesco Gnecchi in proprio [£] 70.000- e per delega e in rappresentanza di Cesare Gnecchi [£] 25.000-

9.° Antonio Gnecchi [£] 100.000-

10.° Alberto Ricordi [£] 40.000-

11.° Laura Giulini Vedova Ricordi [£] 120.000-

12.° Nob. Luigi Origoni, in proprio [£] 50.000-e per delega e in rappresentanza di: Emilio Ricordi [£] 210.000- Nob. Margherita Brentano Brentano [£] 95.000-Nob. Elisabetta Ricciardi Brentano [£] 100.000-

13.° Gustavo Quinterio in rappresentanza del figlio minorenne Alberto [£] 26.666,68

14.° Alfredo Colombo [£] 13.333,32

Totale £ 3.175.000

 

Essendo assente per impedimento il Gerente Comm.Tito Ricordi, assume la presidenza, chiamatovi per acclamazione, il Comm. Giuseppe Sullam, il quale constata, annuenti tutti gli intervenuti, che l’assemblea, a sensi dell’Art.6.° del contratto sociale, per il numero degli intervenuti e per l’entità del capitale sociale rappresentato, può validamente deliberare su tutti gli oggetti proposti all’ordine del giorno.

 

Il Presidente chiama a fungere da segretario l’Avv. Edgardo Bronzini per la stesa del Verbale dell’odierna assemblea da trascriversi sul Libro delle Assemblee Sociali, e invita il Notaio D.r  Federico Fenini a provvedere, per atto separato, alla verbalizzazione delle delibere che sarà a prendere l’Assemblea d’oggi, destinate alle pubblicazioni di legge, e da firmarsi dagli intervenuti in forma autentica.

 

Oggetto 1.° all’Ordine del giorno  

-       Il Presidente Comm. Sullam, a nome dei colleghi della Commissione di Vigilanza, riferisce intorno alle pratiche e agli atti da questa compiuti in esecuzione del mandato conferitole nella Assemblea del 3 Dicembre 1917, nei termini riprodotti in calce (Alleg 1°.) al presente Verbale, quale allegato al medesimo.

-       Chiedono informative e schiarimenti ulteriori i soci Sigg, Bare Alessandro Rossi e Alfredo Colombo, - e rispondono analogamente il Presidente, il Conte Visconti di Modrone e il Nob. Origoni fornendo ampiamente le chieste delucidazioni e i particolari degli atti compiuti e dando ragione dei criteri e delle direttive seguite dalla Commissione per il miglior interesse della Società.

I soci interpellanti si dichiarano soddisfatti, e l’Assemblea unanime, approva pienamente l’operato della Commissione di Vigilanza e quanto contenuto nella relazione della medesima. Esaurito così il N 1.° dell’Ordine del giorno,

sull’Oggetto 2°

Il Comm. Sullam, richiamato quanto esposto nella fatta relazione circa il ritiro da parte del Gerente Comm. Tito Ricordi di una porzione della sua quota sociale di £ 106250 e cioè di £ 100000, contro pagamento da parte della Società del corrispondente valore a conseguente diminuzione del capitale sociale da £ 3.200.000 a £ 3.100.000, rileva come, data l’adesione della Società a tale ritiro, occorrerebbe modificare l’Art 1.° del vigente contratto sociale, approfittando dell’occasione per includervi l’elenco dei soci quali sono attualmente.

Passando poi, per desiderio dell’Assemblea, ad occuparsi anche

dell’Oggetto 3° all’Ordine del giorno,

il Comm. Sullam espone ed illustra alcune proposte di modificazione agli Art 2°, 3°, 9°, 13° e 14° del Contratto sociale.

Si dà atto che le modificazioni proposte agli Art. 1°, 2°, 3°, 9°, 13° e 14.° del contratto sociale risultano dallo schema che si manda a trascrivere in calce al presente Verbale, come allegato al medesimo. (Alleg 2.°)

A seguito di ciò, l’Assemblea, dopo opportuna discussione, udite e approvate le comunicazioni del Presidente - alla unanimità, delibera:

1.°di autorizzare e approvare il ritiro, da parte del Gerente Comm. Tito Ricordi d’una porzione della sua quota di £ 106.250 e cioè di £ 100.000, contro pagamento da parte della Società del corrispondente importo a saldo di £ 100.000 (lire centomila) e conseguente diminuzione del capitale sociale da lire 3.200.000 a £ 3.100.000 (tre milioni e centomila), rimanendo il Comm. Ricordi, per le residue £ 6.250 (lire seimila duecento cinquanta) socio con qualità di accomanditario illimitatamente responsabile, come in appresso.

2.° di modificare gli Art 1°, 2°, 3°, 9°, 13° e 14° del vigente contratto sociale nei modi e termini risultanti dal foglio allegato (e trascritto come sopra in calce al presente Verbale), rimanendo pertanto stabilito che i predetti Articoli assumano la formula per ciascuno rispettivamente risultante del foglio stesso.

L’Assemblea delibera inoltre, sempre all’unanimità, che alla nomina dei procuratori, di cui all’Art 13.° come sopra modificato, il Gerente dovrà provvedere entro il corrente mese di Gennajo, ferme restando, fino a detta nomina, le facoltà ad esso competenti prima delle odierne modificazioni.

Infine, l’Assemblea, in correlazione alle comunicazioni fatte dalla Commissione di Vigilanza nel suo rapporto, come retro approvato, ad unanimità, autorizza la Commissione stessa a corrispondere al Comm. Tito Ricordi, contro il ritiro della anzidetta sua posizione di capitale sociale di £ 100.000, oltre l’importo del valore nominale di tale porzione di capitale, un ulteriore compenso ragguagliato all’effettivo valore della quota stessa in conformità alle analoghe constatazioni ed estimazioni esposte nella predetta Relazione della Commissione.

A questo punto interviene il Gerente Comm. Tito Ricordi, il quale (reso edotto delle precedenti deliberazioni) conferma di voler ritirare £ 100.000 (centomila) della sua quota, rimanendo, per le residue £ 6250, socio con qualità di accomandatario illimitatamente responsabile.

Dichiara inoltre lo stesso Comm. Tito Ricordi di rinnovare, ad abbondanza, anche personalmente, attestazione di pieno consenso a tutte indistintamente le modificazioni del contratto sociale, come sopra deliberate dall’Assemblea, e, per esso Comm. Ricordi, dal suo procuratore D.r Federico Antonio Fenini.

L’Assemblea, unanime, precede atto di tali dichiarazioni, riconfermando conseguentemente la diminuzione del capitale sociale da £ 3.200.000 a £ 3.100.000, salva, beninteso, la corresponsione del dovuto al Comm. Ricordi in pagamento della porzione di quota da esso ritirata.

Sull’oggetto 4° all’ordine del giorno

Il Presidente informa sulle trattative intervenute con la Società Italiana per l’Industria chimica a Basilea, anonima, con sede a Milano, per la vendita dello stabile del vecchio Magazzino-Musica, in Viale Vittoria N 25.

L’Assemblea, convenendo nella opportunità della proposta vendita, all’unanimità, delibera di autorizzare la vendita stessa, abilitando all’uopo il Comm. Tito Ricordi affinchè addivenga alla stipulazione dell’atto relativo, determinando, nell’interesse della Società, il corrispettivo e le condizioni, ritirando il prezzo e quitanzando [sic], con assoluta pienezza di poteri per tale oggetto.

Si dà atto che nelle intervenute deliberazioni il voto del Conte Giuseppe Visconti di Modrone, per l’Art 7 del contratto sociale, come fu recentemente modificato, venne confutato come rappresentativo di sole £ 600.000.

Datasi quindi lettura di tutte le delibere contenute nel presente Verbale, a unanimità approvate, l’Assemblea unanime delega alla firma del presente Verbale il Presidente, il Segretario e uno dei Membri della Commissione di Vigilanza.

A seguito di che, null’altro essendovi da deliberare, l’Assemblea viene sciolta alle ore 16.

Il Presidente dell’Assemblea

Giuseppe Sullam

Membro della Commissione di Vigilanza

Luigi Origoni

Il Segretario

Avv.Edgardo Bronzini

 

 

Allegato 1° al verbale d’Assemblea straordinaria 12 Gennajo 1918

Comunicazione della Commissione di Vigilanza

fatte dal Com. G. Sullam

 

“ Per incarico del Consiglio di Vigilanza, Vi riferisco intorno alle pratiche ed agli atti da questo compiuti, in esecuzione del mandato da Voi conferitogli nella precedente Assemblea del 3 Dicembre 1917.

“           Come ricorderete, questo mandato contemplava un complesso di accordi, sia col gerente che coi figli ed Eredi del Comm. Giulio Ricordi; accordi che, come già vi esponemmo, in un momento o nell’altro, in un tempo più o meno lontano, avrebbero pur dovuto concludersi, e che, fatti oggi, avrebbero probabilmente dato modo di regolare la situazione personale del Gerente, eliminando le circostanze che lo hanno indotto a rassegnare le dimissioni, ed evitando, così, nelle odierne non facili circostanze, un brusco mutamento della Gerenza.

“           Possiamo ora comunicarvi che le nostre pratiche, condotte sulle direttive tracciate dall’Assemblea, hanno raggiunto lo scopo che ci proponevamo.

“           In primo luogo, ci siamo preoccupati di regolare la posizione del Gerente verso la Società, sua creditrice in conto, come già espostovi, per circa £ 200.000. La forma all’uopo più opportuna ci è parsa il ritiro pressoché totale della sua quota (e cioè di £ 100.000 nominali su nominali £ 106500) per devolverne l’importo, che dovrebbe venirgli pagato dalla Società, appunto a parziale estinzione del suo debito verso questa, mediante compensazione.

Ciò renderà naturalmente necessaria la diminuzione del capitale sociale da £ 3.200.000 a £ 3.100.000.

“           Si rendeva quindi necessaria una valutazione di tale quota. All’uopo abbiamo incaricato, d’accordo col Gerente, un professionista distinto ed esperto della nostra città, il Rag. Mario Rossello, il quale, dopo aver studiato la consistenza delle singole voci del nostro Bilancio, è venuto nella conclusione, espostaci in relazione motivata, e che a Voi non riuscirà certo discaro di apprendere, ché ad una quota di £ 106250 deve attribuirsi un valore effettivo, certo non inferiore, e anzi superiore a Lire centosettantamila.

“           Il Gerente, con regolare convenzione, si è quindi impegnato verso di noi, quali vostri mandatari, a ritirare Lire centomila nominali della sua quota, valutate Lire cento settantamila, il cui importo (da pagarsi non materialmente, ma mediante compensazione) andrà a diminuzione del suo debito verso la Società. Per le residue £ 6250 egli rimarrà socio, con qualità di accomandante o di gerente secondo quanto avrete a deliberare - avendo egli messo la sua carica a disposizione della Società.

“           Nello stesso contratto abbiamo regolato, sempre secondo l’incarico da voi ricavato, l’eventualità che il Comm. Tito Ricordi, per qualsiasi causa, cessasse di prestare l’opera sua alla Società, al fine di evitare in tal caso, da parte sua, qualsiasi possibilità di concorrenza alla Società stessa nel campo musicale.

Uditi in proposito i legali della Società, siamo venuti nella conclusione che a tale impegno di non concorrenza, assunto dal Comm. Tito Ricordi per tutti i paesi, convenisse dare una durata di dieci anni dal giorno nel quale, per qualsiasi motivo, si verificasse la cessazione dell’opera sua, come Gerente o altrimenti, verso la Società.

Quanto al corrispettivo per il vincolo stesso, ci è parso giusto determinarlo in Lire ottantamila, delle quali Lire trentamila circa da pagargli mediante compensazione col residuo debito verso la Società, che rimarrà in tal modo saldato, e lire cinquantamila in contanti, fatto l’espressa condizione che detta somma debba venir erogata esclusivamente per dimettere le passività personali dello stesso Comm. Ricordi.

“           Quanto, infine, alla questione della ragione sociale, essa ha formato oggetto del più attento esame, condotto in unione ai legali della Società Avvocati Bronzini e Majno, ai quali, per loro desiderio, è stato associato il Prof. Avv.to Eliseo Antonio Porro. Essi, dopo accurato studio dell’argomento, che, come è evidente, riveste per la Società un’essenziale importanza, sono venuti nella unanime conclusione, da noi condivisa, dell’utilità di una convenzione, con la quale i figli ed Eredi del Comm. Giulio Ricordi, sia in via di riconoscimento di preesistenti diritti, sia in via anche di cessione ex novo, ci assicurassero l’uso perpetuo e assoluto, qualunque forma abbia ad assumere la Società, e quand’anche essi eredi Ricordi cessassero di farne parte, sia del nome commerciale Ricordi che della ragione sociale G. Ricordi e C. Tale convenzione è stata regolarmente stipulata pel corrispettivo di Lire ottantamila, che, col consiglio di tutti i coeredi (Donna Gina Origoni, Emanuele e Luigi Ricordi) sarà anch’esso erogato esclusivamente per la tacitazione delle passività personali del Comm. Tito Ricordi verso terzi, le quali rimarranno in tal modo completamente regolate.

“           La Società avrà quindi un onere di Bilancio complessivo di £ 160.000 (delle quali da pagarsi materialmente £ 130000) contro la quale somma le rimangono acquisite due contrattazioni che concordemente riteniamo opportuno e vantaggioso aver definito.

“           Ciò stando, in attesa, come già espostovi nella precedente Assemblea, di quelle determinazioni definitive, a sensi dell’Art 18.° del contratto sociale, che oggi sarebbero premature, Vi proponiamo, secondo le direttive già da voi approvate nell’Asssemblea stessa, la continuazione della Gerenza del Comm. Ricordi, con firma collettiva con due procuratori da nominarsi dal Gerente, previo il voto del Consiglio di Vigilanza.

“           I due procuratori ai quali si è, di pieno accordo col Gerente, pensato, sono i Signori Avv. Carlo Clausetti e Rag. Renzo Valcarenghi, che, per la lunga opera prestata alla Società, sono in grado di coadiuvarlo efficacemente, il primo più specialmente nei riguardi tecnici, il secondo nei riguardi amministrativi. Ciò renderebbe naturalmente necessarie alcune modificazioni agli Articolo del contratto sociale, riguardanti appunto la gerenza, nei sensi dei quali vi daremo subito comunicazione.

“           Infine, Vi comunico che la Società Italiana per l’industria chimica a Basilea, Anonima con sede in Milano, ha fatto proposta di acquisto di parte del nostro vecchio Magazzino Musica per il prezzo di £ 500.000, da pagarsi immediatamente - proposta che ci sembra vantaggiosa e meritevole quindi di essere senz’altro accolta, con facoltà al Gerente di stipulare la vendita.

“           Vi ho in tal modo brevemente esposto quanto abbiamo creduto di fare, nella fiducia di avere così esattamente assolto il vostro mandato, e tutelato nel miglior modo l’interesse della Società nelle difficili circostanze sopravvenute. E saremo lieti di essere in ciò riconfermati della vostra approvazione.

 

Alleg. 2.° al Verbale d’Assemblea straordinaria 12 Gennaio 1918

Testo delle Modificazioni proposte ai vigenti articoli 1°_2°_3°_9°_13°_e 14° dell’atto sociale della Società G. Ricordi e C. Accomandita semplice costituita in Milano a rogito Strambio 3 Ottobre 1887 N 4430 di Repertorio.

Articolo 1°

La Società G. Ricordi e C., costituita coll’Istromento 3 Ottobre 1887 e 30 Maggio 1888 a rogito Strambio, con sede in Milano, per l’assunzione e continuazione dell’esercizio della Casa Musicale Tito di Giovanni Ricordi, continuerà nel suo esercizio, come attualmente, fino al 30 giugno 1920, salvi i casi di anticipato scioglimento previsti nel presente atto o nella legge, coi soci e colle rispettive quote, come segue:

1.° Eredi del Comm.Giulio Ricordi

Comm. Tito Ricordi £ 6.250-

Nob.Gina Origoni Ricordi [£] 106.250-

Cav. Emanuele Ricordi [£] 106.250-

Luigi Ricordi [£] 106.250-

[Totale] £325.000-

2.° Nob. Margherita Brentano Brentano [£] 95.000-

3.° Nob. Elisabetta Cristina Ricciardi Brentano [£] 100.000-

4.° Eredi del Cav. Giuseppe Ricordi [£] 190.000-

5.° Cav. Emilio Ricordi [£] 210.000-

6.° Pompeo Ricordi [£] 240.000-

7.° Eredi del Comm. Luigi Erba:

-       Anna Brivio Ved.a Erba £ 275.000-

-       Contessa Carla Visconti di Modrone nata Erba [£] 275.000-

-       Contessa Lina Castellanza nata Erba [£] 275.000-

8.° Dr Luigi Pisa [£] 400.000-

9.° Comm. Erminio Bozzotti [£] 150.00-

10.° Barone Alessandro Rossi [£] 50.000-

11.° Comm. Francesco Gnecchi [£] 70.000-

12.° Cesare Gnecchi [£] 25.000-

13.° Vittorio Gnecchi [£] 25.000-

14.° Antonio Gnecchi [£] 100.000-

15.° Alberto Ricordi [£] 40.000-

16.° Laura Giulini Vedova Ricordi [£] 120.000-

17.° Nob. Luigi Origoni [£] 50.000-

18.° Conte Ugo De Albertis [£] 25.000-

19.° Comm. Giuseppe Sullam [£] 20.000-

20.° Alberto Quinterio [£] 26.666.68

21.° Alfredo Colombo [£] 13.333.32

            Totale £ 3.100.000-

e quindi in relazione all’Art.16 del presente contratto, e a tutti gli effetti del computo dei voti per persona e per capitale giusta il contratto medesimo, con 21 (ventuno) Soci e col capitale di 3.100.000 (tremilioni e centomila)

Articolo 2.°

Unico Socio accomanditario e amministratore, nei modi e termini e con la facoltà di cui al successivo Art.13, è il Comm. Tito Ricordi.

            Tutti gli altri Soci sono accomandanti, con responsabilità limitata, a termini dell’Art.117 del Codice di Commercio.

Articolo 3.°

Il socio Amministratore dovrà dedicare la sua attività esclusivamente all’Amministrazione della Società. Fermi gli obblighi di cui all’Art.113 del Codice di Commercio, egli dovrà inoltre, anche in proprio, astenersi da qualsiasi affare estraneo alla Società, e dall’impegnare comunque fuori di essa, la propria opera e responsabilità.

 

Articolo 9.°

Fermo stando che l’Amministrazione della Società compete esclusivamente al Gerente, in unione ad un procuratore da essa nominato, giusta il successivo Art.13, gli Accomandanti potranno… (invariato il resto).

Articolo 13.°

Il Gerente Comm. Tito Ricordi dovrà nominare, previo il voto consultivo del Consiglio di Vigilanza, due procuratori.

            L’Amministrazione e la firma della Società, fermo il precedente Art.2.° competeranno al Gerente, sempre in via collettiva con uno dei detti procuratori.

            Essi di sottoscriveranno con il loro nome, preceduto dalle parole “G. Ricordi e C.” - ”Il Gerente = Un Procuratore” e potranno nominare procuratori sia ad negotia che speciali.

            E’ riservata ai Soci accomandanti, in Assemblea costitutiva come all’ultima parte dell’Art.6.°, la facoltà di deliberare la nomina di un Cogerente (la scelta del quale dovrà essere concertata di comune accordo col Comm. Tito Ricordi), di determinare le facoltà e attribuzioni dei Gerenti, anche per quanto concerne la firma sociale, e se con questi debbano o meno concorrere procuratori a sensi della prima parte di questo Articolo.

            Spetterà del pari all’Assemblea di determinare la retribuzione, sotto qualsiasi forma, del Cogerente.

            Nel caso di nomina di questo, l’Assemblea potrà ridurre la partecipazione agli utili, attribuita al Comm. Tito Ricordi dal precedente Art.7.°, fino a tre quinti della misura ivi stabilita.

            Nel caso di morte, incapacità legale o cessazione della carica per qualsiasi causa del Gerente o di uno dei Gerenti, i Soci saranno convocati per deliberare, in Assemblea costituita come all’ultima parte dell’Art.6°, o sulla continuazione della Società con una nuova Gerenza, e con le modificazioni eventualmente opportune, o sul suo scioglimento.

Articolo 14°

La quota del gerente Comm. Tito Ricordi, di Lire seimila duecento cinquanta, rimane e, in quanto occorra, viene ex novo con l’atto presente vincolato a pegno a favore della Società, a garanzia della sua gestione.

Il Comm. Ricordi dovrà inoltre costituire a pegno, a garanzia della gestione stessa, £50.000 (cinquantamila), mediante vincolo o di corrispondente importo di quota sociale o di Rendita pubblica del Regno d’Italia, valutata al prezzo corrente.

Uguale pegno di £ 50.000- dovrà essere costituito dal Cogerente, in caso di sua nomina, in altro dei modi suindicati.

 

Il Presidente dell’Assemblea

Giuseppe Sullam

Un Membro della Commissione di Vigilanza

Luigi Origoni

Il Segretario

Avv.Edgardo Bronzini",negative,neutral,negative,fear
1217,CLET002904,27.0,6.0,1918.0,,copialettere,Ricordi Origoni,Gina,"= Assemblea generale straordinaria del giorno 27 Giugno 1918 =

 

In seguito ad avviso di convocazione della Gerenza, diramato a tutti i soci nei termini e nella forma stabilita nel contratto sociale, quest’oggi 27 (ventisette) Giugno 1918 (millenovecentodiciotto) si è riunita, alle ore 14, l’Assemblea generale straordinaria dei soci della Società in accomandita semplice G. Ricordi e C., in Milano Via Berchet N2, presso la sede sociale, per discutere e deliberare sul seguente Ordine del giorno portato dal detto avviso di convocazione

Ordine del giorno

1° Nomina d’un Consigliere di Vigilanza in sostituzione del compianto Comm. Erminio Bozzotti.

2° Deliberazioni in ordine dell’Art 18 del Contratto Sociale.

Sono presenti i Soci che vengono in appresso indicati colla specificazione delle quote di capitale da ciascuno d’essi rappresentate in proprio o per procura in virtù di deleghe o mandarti debitamente riscontrati dagli intervenuti e trovati regolari.

Soci presenti                                                                                                   Capitale

1.° Sullam Ing. Comm. Giuseppe, in proprio £ 20.000-e quale procuratore generale del Dott. Luigi Pisa per mandato 14 Maggio 1911 rog. Dr Tito Rosnati N 6525 R° [£] 400.000-

2.° Barone Rossi Alessandro - in proprio [£] 50.000-e per delega e in rappresentanza di

-       Antonio Gnecchi [£] 100.000-

-       Francesco Gnecchi [£] 70.000-

-       Cesare Gnecchi [£] 25.000-

-       Vittorio Gnecchi [£] 25.000-

-       Conte Ugo De Albertis [£] 25.000-

3.° Dr Federico Antonio Fenini, in rappresentanza degli eredi del Comm. Giulio Ricordi (Donna Gina Origoni, Comm. Tito, Emanuele e Luigi Ricordi) per procura 26 Novembre 1917 in aut.a Dr Cesare Bernasconi De Luca e 23 Dicembre 1917 in aut.a del Capitano Commissario Carlo Bucci, a sensi del R. Decreto 23 Maggio 1915 N718 [£] 325.000-

4.° Colombo Alfredo [£] 13.333,32

5° Quinterio Gustavo in rappresentanza del figlio minorenne Alberto [£] 26.666,68

6° Giulini Laura Vedova Ricordi [£] 120.000-

7° Alberto Ricordi [£] 40.000-

8° Rag. Dante Gaslini quale Amministratore e in rappresentanza di Pompeo Ricordi [£] 240.000-

9.° Ing. Cav. Luigi Brentano in rappresentanza di Nob. Margherita Brentano Brentano [£] 95.000- e di Nob. Elisabetta Cristina Ricciardi Brentano [£] 100.000-

10.° Nob. Luigi Origoni - in proprio [£] 50.000-e per delega ed in rappresentanza di

-       Emilio Ricordi [£] 210.000-

-       e delle Eredi del Comm. Luigi Erba (Sigg. Anna Brivio Ved.a Erba - Contessa Carla Visconti di Modrone e Contessa Lina Castelbarco) [£] 825.000-

11.° Rag. Max Ricordi, in rappresentanza della Eredità del Cav. Giuseppe Ricordi [£] 190.000-

E così complessivamente Undici Soci, rappresentanti in proprio e per procura un capitale di £ 2.950.000-

Con avvertenza che il voto del Nob. Luigi Origoni per l’Art.7 del contratto sociale ultimamente modificato, non può comportarsi come rappresentativo che di £ 600.000-

É pure presente il Gerente della Società Comm. Tito Ricordi che assume la presidenza dell’Assemblea e chiama a fungere da Segretario l’Avv. Edgardo Bronzini il quale accetta l’incarico.

Il Presidente quindi, constatato che colla presenza di undici soci rappresentanti in proprio e per delegazione il capitale di £ 2950.000- l’Assemblea può per l’atto sociale, sia quanto al numero degli intervenuti soci quanto per il capitale da essi rappresentato, validamente deliberare anche per gli oggetti di carattere straordinario all’ordine del giorno, dichiara aperta la seduta. Si passa dopo ciò alla trattazione degli argomenti di cui al sopra trascritto ordine del giorno

Oggetto 1.°

Il Gerente, nella certezza di interpretare il pensiero e il sentimento di tutti, rivolge alla Memoria del Comm. Bozzotti in questa prima adunanza che si è riunita senza il suo intervento; il riverente saluto di tutti i soci, che ricordano riconoscenti la vigile sollecitudine e l’affetto coi quali Egli ha sempre assistito la Società dell’opera sua e del suo apprezzato Consiglio. L’Assemblea si associa tutta alle espressioni di rimpianto e di omaggio del Gerente al benemerito defunto Consigliere di Vigilanza Comm. Bozzotti.

Indi l’Assemblea, per acclamazione, nomina il socio Sig. Barone Alessandro Rossi a membro del Consiglio di Vigilanza, in sostituzione del compianto Comm. Erminio Bozzotti.

Oggetto 2.°

Prende la parola per la Commissione di Vigilanza il Comm. Giuseppe Sullam che espone la seguente relazione.

Signori Soci.

            Integrato colla nomina ben gradita che avete fatto il Consiglio di Vigilanza, sono ora sottoposte al vostro voto le deliberazioni previste dall’Art 18 del nostro contratto sociale.

Come ben sapete, questo articolo dispone che, entro due anni dalla scadenza della Società (la quale si verificherà il 30 Giugno 1920) i Soci saranno convocati per deliberare circa la sua continuazione, con modificazioni che si riterranno del caso.

Il consiglio di Vigilanza ritiene che Voi sarete facilmente concordi nell’escludere il partito dello scioglimento e che passerete quindi senz’altro ad esaminare la questione della proroga della Società, con speciale riguardo all’opportunità o meno di modificare la sua forma attuale.

Il Consiglio di Vigilanza non si ritiene autorizzato a sottoporvi oggi, senza un vostro mandato, proposte concrete al riguardo; tanto più che l’argomento è tale da rischiare attento esame e ponderati studii sotto molteplici aspetti. Tuttavia, senza intendere con ciò di pregiudicare o influenzare minimamente la vostra discussione e le deliberazioni conseguenti, esso crede non inopportuno di sottoporvi, come materia della discussione stessa, alcune idee quali si sono affacciate nelle conversazioni che, per l’alto interesse dell’argomento, già hanno avuto luogo in proposito fra i Membri del Consiglio di Vigilanza, e fra questi e il Gerente Comm. Tito Ricordi.

Le questioni che si presentano sono essenzialmente due: se sia il caso di mutare la forma legale della Società da accomandita semplice in accomandita per azioni od anonima; se sia opportuno mantenere l’unione fra l’azienda editoriale e le Officine, o invece dividerle creando per ciascuna di tali aziende un ente distinto ed autonomo.

Sul primo punto - la tendenza, delineatasi fra i membri del Consiglio di Vigilanza, è risultata in senso favorevole ad una trasformazione in Anonima.

            Si è fatto osservare che, nel momento nel quale si provvederà a dare alla Società ancora un lungo periodo di vita, sarebbe opportuno assicurarle una forma di amministrazione più libera, più agile, indipendente dalle vicende delle persone, quale appunto è soltanto la gestione dell’Anonima. La più grave obiezione contro tale sistema sarebbe rappresentata dalla negoziabilità delle azioni - la quale potrebbe accendere anche intorno alla nostra Società (e tanto più data la eminente posizione che la assicura la sua operosa vita ultrasecolare) le competizioni abituali intorno ai titoli negoziabili; e così esporla, eventualmente, anche a colpi di mutevoli o improvvisate maggioranze, e in ogni caso alla possibilità di repentini mutamenti d’indirizzo, che, data la natura elevata e delicatissima ad un tempo della sua attività, non potrebbe non tornarle di danno.

Se non che, un rimedio efficacissimo contro questo pericolo sarebbe dato da una forma che, pur essendo poco usata in commercio, appunto perché rispondente a speciali esigenze, si adatterebbe perfettamente alla particolarità del nostro caso: e cioè dalla forma di un’Anonima il cui capitale non sia diviso in azioni, ma in quote. Adottandosi tale forma, consentita dall’Art.76 del nostro Codice di Commercio, non soltanto le singole quote di interessenza continuerebbero a rimanere nominative, secondo una tendenza che già da tempo viene autorevolmente sostenuta anche per le ordinarie società di commercio (sull’esempio delle Anonime Inglesi) e che fatti notori e recenti hanno rafforzato; ma, per di più, esse confermerebbero appunto il carattere giuridico di quote, e non di azioni. Quindi, potrebbero essere di valore disuguale, come oggi, senza necessità di un un [sic] valore unitario; e, soprattutto, potrebbero rimanere soggette, quanto ai trasferimenti sia per atto tra vivi che in causa di morte, agli identici vincoli oggi stabiliti dal nostro contratto sociale.

In tal modo, l’organismo giuridico del capitale costituente la nostra Società non verrebbe in nulla mutato: esso rimarrebbe capitale diviso in varie quote disuguali, - nominative, - non trasferibili se non sotto determinate condizioni; e muterebbe soltanto il modo di amministrazione - in quanto la gestione non sarebbe più affidata, per obbligo statutario, ad uno o più Gerenti, nella loro qualità di Soci, ma, come in tutte le Anonime, a mandatari della Società, da nominarsi dal Consiglio di Amministrazione, che prenderebbe il posto del Consiglio di Vigilanza.

Naturalmente, gli atti sociali sarebbero sottoposti alle formalità stabilite dal Codice di Commercio per le Anonime; e quindi, in ispecie, dovrebbero pubblicarsi, nei modi di legge, i Bilanci.

Data questa nuova forma, la divisione della azienda in due enti distinti parrebbe, almeno allo stato delle cose, meno opportuna. Appunto perché tale forma consentirebbe una molto maggiore scioltezza di Amministrazione, le due Aziende, pur facendo parte dell’unica Anonima, potrebbero venir organizzate (come accade delle Case che hanno più stabilimenti e filiali) in modo da assicurare a ciascuna una gestione veramente autonoma, sotto diverso personale dirigente e quindi da consentire sia all’una che all’altra il raggiungimento della massima efficienza industriale e commerciale nel rispettivo ambito.

            Da tale ordine di idee, che, come detto più sopra, si è fatto strada presso i componenti il Consiglio di Vigilanza, diversifica profondamente quello che vorrebbe invece, dividendo nettamente le due branche, conservare all’azienda editoriale la sua odierna forma di accomandita semplice e dare la forma comune di Anonima all’azienda delle Officine. In appoggio a quest’ultimo programma, il Gerente, premesso che naturalmente egli esprime il suo convincimento all’infuori di ogni considerazione personale, con la stessa assoluta oggettività con la quale vorrete esaminare la questione, ha osservato che, quanto alle Officine trattasi di una ordinaria azienda industriale, per la quale quindi può ben tornare appropriata la forma dell’Anonima. Invece, l’Azienda editoriale, quando pur fosse possibile eliminare gli accennati inconvenienti, inerenti alla negoziabilità dei titoli, per la sua specialissima natura non si presterebbe ad una forma di gestione che, come l’Anonima, riunisce i poteri nelle mani di un organo collegiale e mutevole (quale il Consiglio di Amministrazione) ed obbliga ad una certa pubblicità, in ispecie per i Bilanci. L’accomandita semplice, per il suo carattere, in un certo senso personale e riservato, rimane sempre la forma tipica e più appropriata per aziende consimili.

Infine, la questione della convenienza o meno dell’una o dell’altra forma va esaminata anche sotto un altro importantissimo aspetto, e cioè nei riguardi fiscali.

Su tutto ciò voi vorrete ora portare il vostro esame, per giungere alla decisione più conforme alle esigenze ed agli interessi della Società; e la discussione odierna potrà certamente portare utili elementi per tale decisione - data però l’importanza e complessità della questione, ci parrebbe opportuno che si facesse anche luogo alla nomina di una Commissione di Soci, con incarico di studiarla esaurientemente in tutti i suoi aspetti e di riferire entro un certo termine all’Assemblea, presentandole conclusioni e proposte concrete.

Sulla Relazione suesposta si apre una lunga e matura discussione alla quale prendono parte oltre il Gerente molti dei soci intervenuti.

Il Gerente, ribadendo che nelle sue dichiarazioni e nel suo modo di vedere esula affatto ogni considerazione del suo interesse personale, e che da nessun’altra preoccupazione esso è mosso all’infuori del miglior interesse della Società si diffonde ad illustrare le ragioni già accennate nella Relazione della Commissione di Vigilanza per le quali egli propugnerebbe la conservazione dell’azienda editoriale e artistica della forma dell’accomandita semplice, e la separazione da essa dell’azienda industriale e commerciale colla trasformazione della medesima in Anonima.

Interloquiscono in vario senso vari soci (Ing. Brentano, Colombo, Barone Rossi, Comm. Sullam, Rag. Gaslini).

Essendo prevalso il concetto che l’importantissima questione non è ancora matura per una decisione, e che è necessario studiarla e approfondirla sotto i molteplici aspetti ch’essa presenta, la Commissione di Vigilanza, raccogliendo le proposte fatte da vari soci, sottopone alla delibera dell’Assemblea il seguente

Ordine del giorno

            L’Assemblea generale dei soci della Società G. Ricordi e C., convocata per le deliberazioni previste dall’Art 18 del Contratto Sociale,

Udita la Relazione del Consiglio di Vigilanza,

delibera:

La continuazione della Società oltre il termine del 30 Giugno 1920 portato dal vigente contratto sociale, riservandosi di determinare in una successiva Assemblea la durata della proroga e le eventuali modificazioni di cui in appresso;

E dà mandato al Consiglio di Vigilanza affinché, avuto riguardo alle idee espresse nella sua Relazione e nella odierna Assemblea, studi ed esamini, anche in concorso del Gerente, del Sig. Rag. Dante Gaslini e del Sig.r Alfredo Colombo - se e quali modificazioni, e da quando, sia il caso di apportare alla forma di Società e in generale alle sue norme regolatrici; e presenti su tale oggetto proposte concrete ad altra Assemblea da convocarsi entro un anno da oggi. Posto in votazione quest’ordine del giorno, viene approvato all’unanimità.

L’assemblea delega quindi alla firma del presente Verbale il Presidente, il Segretario e un membro della Commissione di Vigilanza.

A seguito di che, null’altro essendosi a trattare, l’Assemblea viene sciolta alle ore 16.

 

Il presidente dell’Assemblea

Tito Ricordi

 

Un Membro della Commissione di Vigilanza

Giuseppe Sullam

 

Il segretario

Avv.Edgardo Bronzini",negative,negative,positive,joy
1254,CLET002905,31.0,10.0,1918.0,,copialettere,Ricordi,Tito II,"Assemblea generale ordinaria

del 31 Ottobre 1918

In seguito ad avviso di convocazione del Gerente per la trattazione del seguente

Ordine del giorno

 

1.° Presentazione del Bilancio dell’esercizio 1917-1918- discussione e deliberazione relative.

2.° Nomina del Consiglio di Vigilanza.

 

quest’oggi 31 Ottobre 1918, alle ore 14, dovevano riunirsi in assemblea generale ordinaria i soci della Società G. Ricordi e C. alla sede sociale in via Berchet 2.

Presente il Gerente Comm. Tito Ricordi all’ora fissata, non essendosi dopo un’ora di attesa presentato alcuno dei Soci - ha ritenuto come deserta l’odierna assemblea, stabilendo per la seconda convocazione il giorno 23 Novembre 1918 alle ore 14, alla sede sociale per la trattazione del medesimo Ordine del giorno.",negative,neutral,negative,sadness
1255,CLET002906,23.0,11.0,1918.0,,copialettere,Ricordi Origoni,Gina,"Assemblea generale ordinaria

del 23 novembre 1918

 

Quest’oggi 23 novembre 1918, alle ore 14, si è riunita in Milano nella Sede Sociale in Via Berchet 2, in seconda convocazione (essendo andata deserta la Assemblea di prima convocazione indetta pel 31 ottobre p.p.) l’assemblea generale ordinaria dei Soci della Società in accomandita semplice G. Ricordi e C., per discutere e deliberare sul seguente ordine del giorno, previamente diramato a tutti i Soci, nei termini e nelle forme stabilite dall’atto Sociale, coll’avviso di riunione della gerenza.

Ordine del giorno

1.° Presentazione del Bilancio dell’esercizio 1917-1918, discussione e deliberazioni relative.

2.° Nomina del Consiglio di Vigilanza. Sono presenti i Soci in appresso indicati col capitale da ciascuno d’essi rappresentato.

Nome e cognome dei Soci                                                                                         Capitale

1°. Sullam Ing. Comm. Giuseppe, in proprio £20.000

e in rappresentanza del D.r Luigi Pisa per procura generale 14 maggio 1911 rog. Rosnati N.° 6525 [£] 400.000

2°. Rossi Barone Alessandro in proprio [£]  50.000 e per delega dei Sigg.

=Conte Ugo De Albertis [£] 25.000

=Antonio Gnecchi [£] 100.000

=Comm. Francesco Gnecchi [£] 70.000

=Vittorio Gnecchi [£] 25.000

=Cesare Gnecchi[£] 25.000

3°. Nob. Origoni Luigi in proprio [£] 50.000 e per delegazione delle Signore - Nob. Margherita Brentano Brentano [£] 95.000-Nob. Elisabetta Ricciardi Brentano [£] 100.000 -Emilio Ricordi [£] 210.000

4°. D.r Federico Antonio Fenini, in rappresentanza degli Eredi fu Comm. Giulio Ricordi (Donna Gina Origoni Ricordi, Comm. Tito Ricordi, Emanuele Ricordi e Luigi Ricordi) per procura 26 novembre 1917 aut. D.r Bernasconi De Luca e 22Xbre 1917 aut. Capitano Commissario Carlo Bucci [£] 325.000

5°. Laura Giulini Vedova Ricordi [£] 120.000

6°. Alberto Ricordi [£] 120.000

7°. Max Ricordi in rappresentanza dell’eredità del Cav. Giuseppe Ricordi [£] 190.000

8°. Rag. Dante Gaslini, quale amministratore e in rappresentanza del Sig. Pompeo Ricordi [£]  240.000

9°. Colombo Alfredo, in proprio [£] 13.333,32 e per delegazione dei Signori-Alberto Quinterio [£] 26.666,68-Valentina Cramer Bozzotti e Anna Maria Meraviglia Mantegazza [£] 150.000

10°. Conte Giuseppe Visconti di Modrone quale procuratore delle Eredi del Comm. Luigi Erba (Sigg. Anna Brivio ved. Erba - Contessa Carla Visconti di Modrone e Contessa Lina Castelbarco) per procura 25 luglio 1904 D.r Caccia Dominioni [£] 825.000

E così dieci Soci per il complessivo capitale di £ 3100.000 rappresentante la totalità del capitale Sociale.

In assenza, per indisposizione, del Comm. Tito Ricordi, assume la presidenza dell’Assemblea, chiamatovi per acclamazione, il Socio Comm. Ing. Giuseppe Sullam, il quale, constatato che, colla presenza di tanti Soci rappresentanti in proprio e per procura l’intero capitale sociale, l’Assemblea è regolarmente costituita e può validamente deliberare, dichiara aperta la Seduta, chiamando a fungere da Segretario l’Avv. Edgardo Bronzini, che accetta l’incarico.

            Si passa quindi alla trattazione degli oggetti all’ordine del giorno sovrascritto.

Sull’oggetto primo

Il presidente dell’Assemblea presenta e comunica ai Soci il Bilancio dell’esercizio 1917-1918 chiuso al 30 giugno 1918. Trovandosi presenti i Procuratori della Società Sigg. Avv. Carlo Clausetti e Rag. Renzo Valcarenghi, ad invito del Presidente di fornire, in assenza del Gerente, spiegazioni e notizie sui dati del Bilancio, il Rag. Valcarenghi legge le singole voci in attivo e passivo del Bilancio stesso, illustrandole con dettagliati schiarimenti e informative e segnalando le differenze in confronto delle risultanze del precedente Bilancio, a dimostrazione dei miglioramenti conseguiti.

            Il Presidente Ing. Sullam, a nome della Commissione di Vigilanza, propone l’approvazione del Bilancio, e apre la discussione sul medesimo. Nessuno chiedendo la parola, viene dal Presidente messo in delibera il Bilancio dell’esercizio Sociale chiuso al 30 giugno 1918, così come fu presentato, colla risultanza d’utile netto di £ 273.317.18.

Dopo prova e controprova, il Bilancio risulta approvato ad unanimità.

 

Viene successivamente approvata, pure ad unanimità, la proposta di ripartizione dell’utile netto, come sopra risultante dall’approvato Bilancio in £ 273 307.18 come segue:

-Assegno primario del 50% al capitale Sociale per £ 157.708.35

-Assegno del 25% al Gerente, come dall’atto Sociale, su £ 115598.83 per [£] 28.899.70

-Secondo assegno del 25% al capitale Sociale [£] 78.854.17

            Al fondo di riserva [£] 7.844.96

            [Totale] £ 273307,18

Il Presidente avverte che il dividendo complessivo al capitale del 7,50% è immediatamente pagabile ai Soci.

 

Sull’oggetto Secondo

L’Assemblea, a proposta del Rag. D. Gaslini, per acclamazione unanime, riconferma nella carica di membri della Commissione di Vigilanza, per l’esercizio in corso, i Sigg. Comm. Giuseppe Sullam, Nob. Luigi Origoni, Conte Giuseppe Visconti di Modrone e Bar.e Alessandro Rossi.

            Dopo di che, i Soci intervenuti delegano il Presidente, un altro dei membri della Commissione di Vigilanza e il Segretario Avv. Bronzini alla firma del verbale dell’odierna Assemblea, e successivamente, null’altro essendovi a trattare, il Presidente dichiara sciolta l’adunanza alle ore 15 ½.

Il presidente dell’Assemblea

Giuseppe Sullam

Un Membro della Commissione di Vigilanza

Luigi Origoni

Il Segretario

Avv. Edgardo Bronzini",negative,neutral,negative,joy
1293,CLET003640,6.0,2.0,1919.0,,copialettere,Ricordi Origoni,Gina,"Assemblea generale straordinaria del 6 Febbraio 1919.

 

Quest’oggi 6 febbraio 1919, alle ore 14.30, si è riunita in Milano nella sede Sociale, in Via Berchet n.2, l’Assemblea generale straordinaria dei Soci della Società in Accomandita semplice G. Ricordi e C. per la trattazione del seguente Ordine del Giorno, previamente diramato ai singoli Soci, nei termini e nelle forme stabilite dall’atto Sociale, coll’avviso di convocazione del Consiglio di Vigilanza:

-Ordine del giorno-

1°. Dimissioni del Gerente e deliberazioni relative e inerenti.-

2°. Provvedimenti finanziari.-

 

Sono presenti i Soci in appresso elencati colla indicazione del capitale da ciascuno d’essi rappresentato:

1°. Sullam Ing. Comm. Giuseppe, in proprio £ 20.000

-       quale procuratore generale del D.r Luigi Pisa [£] 400.000

-       e per delegazione della Sig.a Nob. Margherita Brentano Brentano [£] 95.000

2°. Origoni Nob. Luigi, in proprio [£] 50.000 e per delegazione:

-       del Bar.e Rossi Alessandro [£] 50.000

-       e del Cav. Emilio Ricordi [£] 210.000

3°. Cramer Emilio, in rappresentanza della Sig.ra Anna Maria Meraviglia Mantegazza Bozzotti e Valentina Cramer Bozzotti, Eredi del fu Comm. Erminio Bozzotti [£] 150.000

4°. Colombo Alfredo, in proprio [£] 13.333 32

5°. Max Ricordi, in rappresentanza dell’Eredità Cav. Giuseppe Ricordi [£] 190.000

6°. D.rFenini Federico Antonio, in rappresentanza degli Eredi fu Comm. Giulio Ricordi (Ricordi Comm. Tito - Ricordi Gina mar.a Origoni - Ricordi Emanuele e Ricordi Luigi) per procura 26 Novembre 1917 aut.a D.r Bernasconi De Luca e 22 Dicembre 1917 aut.a Capitano Commissario Carlo Bucci [£] 325.000

7°. Conte De Albertis Ugo - in proprio [£] 25.000 e per delegazione di:

-       Gnecchi Comm. Francesco [£] 70.000

-       Gnecchi Cesare [£] 25.000

-       Gnecchi Vittorio [£] 25.000

8°.  Quinterio Gustavo, in rappresentanza della Eredità fu Alberto Quinterio [£] 26.666 68

9°. Laura Giulini Vedova Ricordi, in proprio [£] 120.000

10°. Rag. Dante Gaslini, in rappresentanza di

-       Ricordi Pompeo [£] 240.000 e di Brentano Nob. Elisabetta Cristina maritata Ricciardi [£] 100.000 e per delegazione di Ricordi Cav. Alberto [£] 40.000

11°. Conte Giuseppe Visconti di Modrone, quale procuratore delle Eredi fu Comm. Luigi Erba (Anna Brivio Vedova Erba - Contessa Carla Visconti di Modrone Erba - e Contessa Lina Castelbarco Erba) per procura 25 Luglio 1904 rogito D.r Caccia Dominioni. [£] 825.000

[Totale] £ 3.000.000

 

 

Assume la presidenza dell’Assemblea, chiamatovi per acclamazione, il Socio Comm. Ing. Giuseppe Sullam il quale, constatato che colla presenza di undici Soci rappresentanti in proprio e per delegazione £ 3.000.000 di capitale, e cioè la quasi totalità del capitale sociale, l’Assemblea è regolarmente costituita e può validamente deliberare - dichiara aperta la seduta e chiama a fungere da Segretario l’Avvocato Edgardo Bronzini, che accetta l’incarico.-

 

Si passa quindi alla trattazione degli Oggetti all’ordine del giorno sopratrascritto.

 

Sull’Oggetto primo

 

Il Presidente informa circa le cause che hanno indotto il Gerente Comm. Tito Ricordi a rassegnare le dimissioni.

E’ noto come le Officine abbiano una larga produzione di cartoline, in base a contratti regolarmente conclusi con importantissime Ditte rivenditrici. Gli approvvigionamenti del cartoncino occorrente per tale industria, come pure quelli delle carte erano per lo innanzi sempre avvenute secondo il criterio del fabbisogno normale. Senonchè, negli ultimi mesi del 1918, il Gerente facendo assegnamento, come ebbe a dichiarare, su uno straordinario ulteriore incremento di questa industria, e temendo nuovi aumenti di prezzi, senza menomamente informare il Consiglio di Vigilanza nelle periodiche sedute, provvide di sua iniziativa, in qualità di <<Direttore delle Officine>> ad ingentissimi acquisti sia di carta sia di cartoncino per l’importo di circa cinquemilioni di lire.

Venendo la cosa a notizia del Consiglio di Vigilanza e susseguendosi le consegne della merce acquistata senza che fossero stati previamente disposti i provvedimenti finanziari opportuni, il Gerente, di fronte a tale circostanza, ritenne di dover rassegnare le sue dimissioni, ed a ciò provvede con lettera del 26 Gennaio 1919.

Il Presidente dà lettura di questa lettera a lui indirizzata quale anziano del Consiglio di Vigilanza e fornisce particolareggiati ragguagli intorno alla entità delle operazioni concluse dal Gerente ed alle loro prevedibili conseguenze, specie di fronte al sopravvenuto ribasso delle materie prime dopo l’armistizio, - osservando che, senza dissimularsi, di fronte all’importanza degli acquisti, la correlativa entità di tali conseguenze, esse fortunatamente non potranno essere tali da scuotere la compagine sociale, la cui saldezza ha in sè le risorse che devono assicurare la regolare continuità del suo andamento.

Naturalmente occorrerà, per far fronte allo straordinario fabbisogno, una straordinaria operazione di credito.

            Interloquiscono in argomento il Rag. Gaslini e il Sig.rQuinterio, ponendo in rilievo la necessità d’una organizzazione sociale che sia d’ostacolo a consimili dannose eventualità: indi, concordando gli intervenuti nella accettazione delle dimissioni cosi presentate, si passa a discutere intorno ai provvedimenti che essere rendono necessari per la continuità della rappresentanza e degli affari sociali.

Il Sig.rQuinterio ed altri chiedono se la Commissione nominata nell’Assemblea del 27 Giugno 1918 per studiare se e quali modificazioni introdurre nell’aspetto sociale in occasione della scadenza dell’attuale contratto (30 Giugno 1920) abbia ultimati i suoi lavori.

Il Presidente informa su quanto la Commissione stessa ha fatto fino ad oggi: e poichè questa non ritiene di poter attualmente presentare conclusioni definitive, tutti i convenuti concordano nella necessità di addivenire frattanto ad un assetto provvisorio, che lasci completamente salve ed impregiudicate le determinazioni definitive da prendersi in seguito, a norma dell’Art. 18 del contratto sociale.

Su richiesta degli intervenuti, il Presidente informa di aver ragione di ritenere che gli attuali procuratori Avv. Carlo Clausetti e Rag. Renzo Valcarenghi, per provata devozione alla Casa, alla quale da tanti anni dedicano la loro apprezzata attività, l’uno più specialmente nel campo musicale, l’altro con particolare riguardo al lato commerciale, industriale e amministrativo, pur di fronte al carattere provvisorio di questa sistemazione, accetterebbero di mettersi a disposizione della Società assumendone la Gerenza.

Di ciò compiacendosi gli intervenuti danno mandato al Consiglio di Vigilanza di esperire all’uopo le opportune pratiche e di studiare e proporre le modificazioni che si renderebbero di conseguenza necessarie al contratto sociale.

Viene quindi approvato all’unanimità il seguente

 

Ordine del giorno:

 

L’Assemblea, udite le comunicazioni del Presidente circa le dimissioni del Gerente della Società presentate dal Comm. Tito Ricordi;

-Ritenuto che non sia il caso di prendere fin d’ora i provvedimenti definitivi di cui all’Art. 18 del Contratto Sociale;

-Ritenuta però la necessità, a termini dell’Art. 13 del Contratto Sociale e della precedente deliberazione assembleare 27 Giugno 1918 di assicurare nel frattempo la continuazione della Società mediante una nuova gerenza;”

1°. Prende atto delle dimissioni da Gerente della Società, presentate dal Comm. Tito Ricordi, fermo quanto in appresso;

2°. Riconferma la propria deliberazione di continuazione della Società, salvi sempre i provvedimenti di cui all’Art. 18 del contratto sociale stesso, e si riserva di deliberare circa la nuova gerenza per questo frattempo, eventualmente anche mediante ingresso di nuovi soci accomandatari, e circa le modificazioni del detto contratto sociale all’uopo opportune, restando fin d’ora stabilito che, dal momento nel quale la nuova gerenza sarà costituita nelle forme legali, cesserà nel Comm. Tito Ricordi la qualità di Socio accomanditario e gerente, rimanendo egli a far parte della Società solo in qualità di Socio accomandante per la quota di £6250 soggetta al vincolo di cui all’Art. 10 del Contratto Sociale.

 

Sull’Oggetto Secondo

 

Il Presidente, riferendosi alle già fatte comunicazioni, espone che i legali della Società sono stati interpellati circa il contegno da adottare nei confronti dei venditori di carta e cartoncino; e che, in conformità al loro avviso, espresso nel senso della maggiore convenienza di iniziare una trattativa, anzichè di attenersi immediatamente alle vie giudiziali, sono state fatte dai procuratori le pratiche relative. Il risultato di esse si riassume nell’ottenuto annullamento d’ordinazioni per £ 1.500.000 e nella rateazione dei pagamenti da farsi per le forniture già eseguite od in corso.

Per far fronte a tali pagamenti si rende necessaria, come già esposto, un’operazione di credito, il cui importo sembra opportuno determinare in £ 2.500.000.

In relazione a ciò, sono state fatte pratiche presso il Consorzio per sovvenzioni su valori industriali presso la locale Banca d’Italia, che accorderebbe tale sovvenzione mediante sconto di effetti quadrimestrali, rinnovabili fino al 30 Giugno 1921 al tasso d’uso, che attualmente è del 5%.

Richiedendosi su tali effetti, a norma delle disposizioni che reggono le operazioni del Consorzio, una seconda firma, si è interpellata una Banca di Milano, finora priva di rapporti d’affari con la Società, che, contro la commissione d’uso, aderirebbe a munire della sua firma gli effetti da scontarsi e le loro rinnovazioni, fino all’estinzione della operazione.

A seguito di ciò viene votato all’unanimità degli intervenuti questo:

 

Ordine del giorno:

 

L’Assemblea, udite le comunicazioni del Presidente circa gli acquisti di carta e cartoncino fatti dal Comm. Tito Ricordi presso le Ditte Pezzani e Cortese, Franco Valvassori, Cartiera Italiana, Cartiera Binda, Cartiera di Maslianico;-

Approvando la riferita sistemazione contrattuale e finanziaria avvenuta in base al principio del diritto di disconoscimento e di impugnativa spettante alla Società e riservando ampiamente tale diritto anche per qualsiasi altro atto che eventualmente potesse ancor risultare indebitamente eseguito;

Dichiara altresì di approvare, in quanto possa occorrere a termini di statuto e di legge, il mutuo cambiario di £ 2.500.000= già contrattato dalla rappresentanza sociale, come esposto nella relazione del Presidente.-

Datosi atto che nelle intervenute deliberazioni il voto del Conte Giuseppe Visconti di Modrone, per l’Art. 7 del contratto Sociale, venne computato come rappresentativo di sole £ 600000 di capitale, i soci intervenuti delegano il Presidente, un altro Membro del Consiglio di Vigilanza e il Segretario dell’Assemblea alla firma del Verbale della odierna Adunanza, null’altro essendovi a trattare, il Presidente dichiara sciolta la riunione alle ore 16.30.

 

Il Presidente dell’Assemblea

Giuseppe Sullam

Un Membro della Commissione di Vigilanza

Luigi Origoni

Il Segretario

Avv. Edgardo Bronzini",negative,negative,negative,joy
1335,CLET003641,27.0,11.0,1888.0,,copialettere,Ricordi,Emilio,"Seduta del 27 Novembre 1888 dei componenti la Società “G. Ricordi e C.” costituita coll’istromento 3 Ottobre 1887 - rogito Strambio.

 

Approvazione del Bilancio n° 1, comprendente il periodo dal 1 Ottobre 1887 al 31 Maggio 1888.

 

Presenti i Signori:

           

Comm.e Giulio Ricordi nella di lui qualità di gerente della Ditta G. Ricordi e C.

            Luigi Erba, accomandante, anche quale erede dell’altro accomandante Comm.e Carlo Erba.

            Rag.e Cav.e Paolo Cardani, quale procuratore degli eredi dell’altro accomandante, ora defunto Comm.e Tito Ricordi, Sig.a Amalia maritata Brentano, Antonio, Giuseppe, Emilio e Pompeo, sorella e fratelli Ricordi fu Tito e di Laura Giulini vedova Ricordi quale legale rappresentante del minorenne Alberto Ricordi figlio del predefunto altro fratello Enrico Ricordi fu Tito a risultanza del relativo mandato 13 Novembre 1888 - rogito Zerboni.

            Avv.o Alessandro Dina quale procuratore del Sig.r Comm.e Giulio Ricordi in proprio, a risultanza del mandato 9 ottobre 1888 - rogito Strambio, esso Sig.r Giulio Ricordi quale altro dei coeredi del predetto fu Comm.e Tito Ricordi.

            Ing.e Achille Riva quale procuratore della Sig.a Giuseppina Arosio ved.a Ricordi, a risultanza del mandato 13 ottobre 1888 - rogito Zerboni, essa Sig.a Giuseppina Arosio ved.a Ricordi pei suoi diritti di usufrutto nell’eredità del di Lei marito Comm.e Tito Ricordi predetto

 

i quali tutti rappresentano la totalità del capitale sociale.

 

Il gerente Comm.e Giulio Ricordi dà lettura della relazione del Bilancio e dà agli intervenuti gli opportuni schiarimenti, specialmente in ordine:

A - alla casa figliale Londra per le cause che occasionarono il deficit verificatosi nell’esercizio

B - alle case figliali di Parigi e di Palermo aperte verso il principio dell’esercizio stesso

C - ai provvedimenti da prendersi per dare maggiore sviluppo al movimento di tutte le figliali

D - ai criteri che furono seguiti nella capitalizzazione degli spartiti teatrali

E - all’idea di uno speciale ammortamento dei suddetti spartiti per ciò che riguarda la durata dei rispettivi Diritti d’autore.

In seguito a che viene presa ad unanimità la seguente

 

Deliberazione

 

I nominati Sig.i Luigi Erba, Rag.r Cav.e Paolo Cardani, Ing.e Achille Riva ed Avv.o Alessandro Dina nella rispettiva loro qualità sopra accennata - udita la Relazione letta dal Sig.r Comm.e Giulio Ricordi quale gerente della Ditta G. Ricordi e C. in ordine al bilancio chiuso al 31 Maggio 1888 da lui presentato - Relazione che viene unita al presente Verbale [n.d.c.: la relazione non è stata conservata] - e preso in esame il Bilancio medesimo e relativi allegati - approvano pienamente il Bilancio stesso in prova di che vi appongono la loro rispettiva firma, così come approvano i criterii che hanno servito di base nella formazione del Bilancio stesso.

 

Giulio Ricordi

gerente della Ditta G. Ricordi e C.

Rag. Paolo Cardani

procuratore come sopra

Avv.° Alessandro Dina

procuratore come sopra

Ing.e Riva Achille

procuratore come sopra

Luigi Erba fu Fr.

anche come erede del fu Carlo Erba.",negative,negative,negative,joy
